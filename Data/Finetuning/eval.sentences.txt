Crime & summer staat op de cover. Dat zijn woorden die goed bij dit boek passen. Het is een spannend, erotisch, zinnenprikkelend verhaal om van te genieten in de (na)zomer. De cover laat een vrouw of meisje zien die op een koffer zit. Niet spannend, zou je zeggen. Maar laat deze cover je niet misleiden. Het boek is niet zo verschrikkelijk spannend dat je niet alleen durft te gaan slapen, maar het is een heerlijk spannend verhaal. Dit verhaal laat je niet los en je wilt verder lezen om het het naadje van de kous te weten. De korte zinnen, zonder poespas zorgen er voor dat het boek gemakkelijk leest. De erotiek die aanwezig is past helemaal in het verhaal en is niet vunzig, maar wel heftig te noemen. Jessica gaat op onderzoek uit nadat iets vreselijks is gebeurd. Ze zoekt naar antwoorden, maar krijgt alleen maar meer vragen te verwerken; 'Ik wrijf over mijn voorhoofd. Hier begrijp ik helemaal niets van. Wat heeft een camping met een galerie te maken? Het raadsel wordt er alleen maar groter door, en toch moet het een betekenis hebben.' De personages zijn duidelijk beschreven. Je leert ze gaandeweg het verhaal goed kennen. Met name het personage Danielle wordt steeds duidelijker doordat je haar verhaallijn leest, naast de verhaallijn van Jessica. De verhaallijnen zijn in een ander lettertype gedrukt waardoor je meteen merkt dat de verhaallijn veranderd is van personage. De verhaallijnen komen steeds dichter bij elkaar naarmate je verder leest in het boek. Ik heb het boek in de tuin gelezen, lekker in de zon. Het verhaal eindigt op een hier bijzonder passende manier; met een knal!
Door de Hebban Zomerlezenactie kwam ik in het bezit van Martin Michael Driessen's "De Pelikaan". Mooie actie, Hebban, bedankt! Helaas vond ik het boek niet sterk: De personages blijven vlak, de emoties nog meer. Dat het dorp klein is, en dat er niets gebeurt, betekent niet dat alle mensen daar dom zijn! Maar die indruk krijg je wel. Ook bevat het boek overbodige opmerkingen. Voorbeeld: er wordt opgemerkt dat de hond te dik wordt, maar dat gegeven verdwijnt in een zwart gat. Er wordt vermeld dat Andrej een afkeer van pelikanen heeft, maar waar die vandaan komt wordt niet toegelicht. Dan dragen die opmerkingen ook niets bij aan het verhaal. Gevoelens worden wel genoemd en beschreven, maar niet voelbaar gemaakt. Het boek wekt geen nieuwsgierigheid, spanning, plezier, droefheid of wat ook op. Zelfs de beschreven oorlog blijft van bordkarton... Jammer want het gegeven is niet onaardig.
Dan Brown neemt ons deze keer mee op reis naar Italië waar Robert Langdon tot zijn schrik ontwaakt in een ziekenhuis in Florence met een wond aan zijn hoofd waarvan hij geen idee heeft hoe hij daar aan komt. Hij is een heel stuk van zijn geheugen kwijt en heeft daardoor ook geen flauw benul van hoe hij in Florence terecht is gekomen. Hij kan zich dan ook niets herinneren van een reis vanuit de VS. Veel tijd om bij te komen krijgt hij niet want al snel blijkt dat iemand het op hem gemunt heeft. Wanneer een dame opduikt die duidelijk van plan is hem te doden helpt zijn behandeld arts hem om te vluchten. Robert wil heel graag weten waarom men hem om wil brengen en vooral ook wat hij kwijt is uit zijn geheugen en een geweldige puzzeltocht langs bijzondere historische plekken volgt. Het was weer ouderwets genieten van dit boek. Vele historische feiten en plekken passeren de revue zoals het "hoort" in een Dan Brown. Het viel me wel op dat er deze keer veel minder bloed vloeit, maar dat doet gelukkig aan de spanning en het leesplezier niets af. Voor wie de voorgaande boeken van Dan Brown ook gelezen heeft, is het plot wel enigszins voorspelbaar, want een bepaalde twist, die ik verder niet zal noemen om het plezier niet te bederven, komt eigenlijk altijd wel in zijn boeken voor. Ik zeg dit wel met de nadruk op enigszins want er was toch ook nog een heel deel dat mij zeker nog verrast heeft. Wat mij betreft weer een dikke 4 sterren.
Ik vond het boek tegenvallen. Had er veel meer van verwacht. Ik vond dat er verkeerde personen en relaties te ver uitgediept werden en dat komt het verhaal naar mijn idee niet ten goede. Jammer.
Kelly wil gewoon haar leven weer op de rails krijgen. Je wil blijven verder lezen omdat je benieuwd bent naar het einde. Een realistisch verhaal zonder melig gedoe. Vlot geschreven. Een aanrader !
De achterflaptekst op dit boek, die onder meer een aantal zeer positief gestemde flarden uit recensies van gerenommeerde kranten bevatte, stemde mij in eerste instantie nog wel hoopvol, maar na de eerste pagina’s was daar erg weinig (om niet te zeggen: niets) meer van over. De verbazing groeide. Want ook recensies die ik hier en daar op internet vond, waren over het algemeen zeer positief. Het ontgaat mij echter te enen male wat men aan vindt aan dit boek. Erwin Mortier schrijfstijl deed mij een beetje denken aan die van die andere Belg, Hugo Camps. Die heeft naar mijn idee ook erg de neiging aan mooischrijverij te doen. In zijn korte columns en interviews destijds in Elsevier is dat nog niet zo hinderlijk, maar bij Erwin Mortier begon me het al na een paar pagina’s te irriteren. Mortier begint niet gewoon zijn verhaal te vertellen, maar blijft naar mijn idee hangen in een poging alleen maar monumentale zinnen te schrijven, waardoor het geheel een brij van labyrintische pseudopoëzie wordt waar met de beste wil van de wereld niet doorheen te komen is. Nee, dit was absoluut niet mijn kop thee, wat een flop!
Waar rook is... is een weergaloos knap gecomponeerde thriller met een ongekende psychologische diepgang.
Jack Irish is weduwnaar, advocaat, part-time speurneus en gokker. Hij houdt zich het liefst op met mannen die er een wat onconventioneel leven op na houden. Zijn vriendin Linda blijkbaar niet, want die heeft als het verhaal begint net een mooie baan in een andere stad aangenomen, en het ziet er naar uit dat ze voorlopig niet terugkomt. Een oude vriend van Jacks vader vraagt hem op een dag om zijn zoon Gary op te sporen. Gary heeft een kapitaal bedrag geleend van zijn vader en is vervolgens verdwenen. Jack komt wel heel eigenaardige zaakjes op het spoor, met een luchtje er aan Zo te zien aan het verhaal is het leven van iemand die zijn tijd doorbrengt met speuren, gokken en rechtbanken, niet zoveel anders in Australië als in bijvoorbeeld Engeland of Amerika. Jack Irish dwaalt van ontmoeting naar ontmoeting, eet hier eens een hapje, drinkt daar eens een drankje, is ´s avonds thuis heel eenzaam en verricht tussendoor wonderen op het gebied van het gokken op paarden en het vinden van verdwenen mensen. Dit boek is best ´spannend´ te noemen, maar de auteur heeft het volgepropt met korte ontmoetingen in bars en restaurants, waar Jack dan moet luisteren naar verhalen van andere mensen over andere mensen. Die grote hoeveelheid namen maakt het allemaal erg omslachtig en verwarrend. Je weet als lezer namelijk niet welke informatie je moet onthouden en welke je onmiddellijk weer mag vergeten. Daarnaast is het mij in elk geval af en toe volslagen duister waarom Jack bepaalde dingen doet. Het geheel heeft een beetje een ´ouderwets´ tintje; alsof de auteur een poging heeft gedaan de sfeer van de ´film noir´ op te roepen. Bij mij riep dit echter alleen verwarring op.
Kwaad licht is de Nederlandse titel van het derde boek van thrillerauteur Mikaela Bley (1979) en dat is een rake titel. Want in een kwaad licht komt ze inderdaad te staan, de fictieve Zweedse minister van justitie Louise Bohman. Als haar persvoorlichter dood wordt aangetroffen, wordt er niets dan drek over haar uitgestort. En via haar maakt de lezer deze mediahetze volop mee om met dichtgeknepen keel achter te blijven. Wordt Louise er terecht van verdacht iets met de zaak van doen te hebben of niet? Dat is uiteraard de vraag die door het verhaal heen speelt en wederom is het de even springerige als getormenteerde misdaadjournaliste Ellen Tamm van TV4 die de zaak onderzoekt. Of het ooit terecht kan zijn dat iemand zo belaagd wordt is echter een heel andere kwestie. Mikaela Bley is een Zweedse auteur wiens thrillers primair psychologisch van aard zijn. Haar serie over Ellen Tamm heeft als eerdere delen Dochter vermist en Donker water. De vertaling van Kwaad licht komt voor rekening van Tineke Jorissen-Wedzinga en Sophie Kuiper, die nergens laten merken met hun tweeën te zijn. Dat Ellen als misdaadverslaggever werkt bij de televisiezender TV4, heeft te maken met het feit dat Bley daar zelf ook voor heeft gewerkt, zij het niet als reporter. Net als in de vorige delen lopen er in Kwaad licht twee verhaallijnen synchroon. Eentje betreffende de zaak die rondom de minister speelt en eentje die over Ellens privéleven gaat. Tussen beide lijnen lopen een aantal parallellen; overeenkomsten die ervoor zorgen dat de heldin extra gemotiveerd achter de waarheid aangaat. De toestanden beginnen wanneer Anders Heed, persvoorlichter van de minister van justitie, dood wordt gevonden. Het is niet meteen duidelijk of het zelfmoord of moord was, maar de media opent evengoed de jacht op de plompe minister Bohman. Deze wordt hoe dan ook (mede)verantwoordelijk gehouden voor het ontijdige overlijden van Heed en afgeschilderd als ultieme feeks. Dat is tegen het zere been van Ellen, die besluit voor TV4 een portret van Bohman te maken waarin een heel ander beeld wordt gegeven. Dat blijkt echter niet mee te vallen als ook de politie achter de minister aangaat en deze zich bovendien niet kan herinneren wat er is gebeurd. Hiernaast wordt ook het persoonlijke verhaal van Ellen, zoals dat in de vorige delen vorm heeft gekregen, vervolgd. De gebeurtenissen uit vooral Donker water hebben ertoe geleid dat Ellen nu wordt gestalkt door een serieus gestoorde vent. Ondertussen gaat het haar ook om andere reden niet zo goed en moet ze vechten om het hoofd boven water te houden. Gelukkig kan ze zich begraven in haar werk en komt er ook steun uit onverwachte hoek. De stalker is misschien niet zo origineel, maar afdoende dreigend om de lezer al vroeg in het boek de klamme rillingen te bezorgen. Ook wanneer die de vorige delen niet heeft gelezen en de voorgeschiedenis niet kent. Daarmee weet Bley zich aardig te ontworstelen aan de kritiek op haar vorige boeken dat deze niet spannend waren. In Kwaad licht zit de vaart er goed in, is de situatie rond Ellen eng en die rond Louise verbijsterend en geheimzinnig genoeg om de aandacht vast te houden. Soms dikt Bley de zaken wat overdadig aan, maar toch blijft het verhaal boeien en is er redelijk wat actie voor een psychologische thriller. Om dit boek eerder te lezen dan de andere delen is echter onverstandig vanwege spoilers. Uiteindelijk is Kwaad licht een meeslepende thriller met een tamelijk origineel, op deugdelijke research gebaseerd hoofdverhaal en een lange tijd goed verstopt gebleven onthulling aan het eind. Waarom het boek op de kaft wordt aangekondigd als literaire thriller wordt echter niet duidelijk. Dat zou immers betekenen dat Mikaela Bley op stilistisch gebied iets extra’s heeft te bieden in vergelijking met andere thrillerauteurs, maar dat is niet het geval. Bevlogen is het boek echter wel en hoe dan ook de moeite waard.
Van een goed boek verwacht ik na een stukje lezen (bvb 's avonds voor het slapen gaan, of op de trein) wanneer ik het boek effen opzij leg, ik verder blijf denken aan- , en genieten van het verhaal (noem het een soort betrokkenheid met de personages). In dit verhaal heb ik deze belevenis nooit gevoeld. Ik vind het een oppervlakkig en goedkoop (slecht) verhaal. Wat mij zorgen baart is dat de uitgeverij Hebban refereert met 5 sterren. Dit vind ik ongepast, Ik deel deze mening alvast niet.
Het verhaal gaat over Gangster Anders (een draaideurcrimineel), Per (een receptionist) en Johanna (een voormalig pastor) Met zijn drieen zetten ze een soort bureau op waarbij Anders vuile klusjes opknapt voor andere criminelen. Per en Johanna maken op allerlei manieren misbruik van de naieve gangster. Gangster Anders is niet een van de slimsten en maakt nogal wat fouten in zijn werk. Als hij zich dan ook nog bekeerd moet er een andere weg ingeslagen worden. Ze beginnen een eigen kerk. De kerk van gangster Anders. Ook hier weten de pastor en de recptionist weer misbruik van Anders te maken. Per en Johanna verdienen heel veel geld over de rug van Anders. Uiteindelijk begint het langzaam door te dringen dat veel geld hebben niet perse gelukkig maakt. Uiteindelijk slaan ze met zijn drieen een andere weg in. Het is een gemakkelijk leesbaar boek, vol met onverwachte absurde wendingen en taalgrapjes. Toch was ik aan het eind wel klaar met dit boek. Op een gegeven moment had ik genoeg van alle grappen en grollen. Ook al zit er achter al die grappen wel een diepere boodschap.
Het zal je maar gebeuren dat je kind wordt vermoord en dat ook andere familieleden worden bedreigd met de dood; het overkwam Lenie en Michael, het huwelijk wankelt daarna, mede door toedoen van ene Manon die het op Michael heeft voorzien. Naarmate de spanning toeneemt en het verleden van Michael steeds meer gaat meespreken snelt heb boek naar een ongeloofwaardig einde. Ik vond het een zeer matig boek van Loes den Hollander, die toch heeft bewezen veel en veel beter te kunnen, helaas is dit tussendoortje ook een niemendalletje.
'Onverwerkt verleden tijd' -Manja Croiset Huis Clos, het is beter jong te sterven, dan lang te lijden Mijn Odyssee een (auto-)biografie en egodocument. In het eerste deel beschrijft Croiset haar herinneringen uit haar vroegste jeugd. Ze is de jongste van drie dochters van de Joodse Paula Kool en Odo Croiset. Paula heeft in de Tweede Wereldoorlog haar hele familie verloren in de Shoah (Holocaust). Odo had Joods bloed en was in de oorlog illegaal drukker van, de destijds eveneens illegale krant, Het Parool. Tijdens de Duitse bezetting werd hij gevangen gezet en belande in het concentratiekamp Sachsenhausen. Paula en Odo gingen een gemengd huwelijk aan, doordat een zwangerschap zich aangekondigd had. Paula is getraumatiseerd en depressief. Op een derde zwangerschap heeft ze niet gerekend en eigenlijk is de kleine Manja niet echt gewenst. De jongste dochter blijkt een pienter meisje, maar blijft altijd, zoveel mogelijk onopgemerkt, in de achterhoede. Dit vooral op school, waar haar angsten zich langzamerhand een weg naar buiten zoeken. Op balletles blinkt ze uit en op school is ze een intelligente en gehoorzame leerling. Thuis voelt Manja dat ze eigenlijk niet gewenst is. Schaamte, angst en onzekerheden komen om de hoek kijken en ze ontbeert de warmte van een liefhebbende moeder. De ouders zijn voor die tijd heel progressief, maar weten niet om te gaan met hun jongste dochter. Paula heeft last van paniekaanvallen en ook Manja krijgt ermee te maken, maar die worden door de artsen niet goed ingeschat. Volgens hen zou het kopieergedrag zijn. Dit leidt er uiteindelijk toe dat ze op zestienjarige leeftijd wordt opgenomen in een psychiatrische kliniek. Een gevoel van onveiligheid wordt gevoed door het strenge regime. In die jaren werd er in het geheel niet spaarzaam omgegaan met het verstrekken van medicatie. Ondanks dat Manja zich niet altijd goed begrepen of bejegend voelt, schemert er in de tekst toch door dat ze veel van haar ouders - beiden hebben een hoge leeftijd behaald - heeft gehouden. Haar vader is altijd haar beschermer geweest. Hij was als 'een onwrikbaar blok graniet', maar ook 'haar rots in de branding' en heeft veel met zijn jongste dochter gepraat. Toch heeft hij gezwegen over het oorlogsverleden van Paula en de Shoah die zijn stempel op haar moeder heeft gedrukt. Bij Manja rijst de vraag waarom zíj in een kliniek opgenomen moest worden en haar moeder niet. Het derde gedeelte van het boek - over de Shoah die nooit voorbij gaat - vertelt op een zeer uitgebreide, maar confronterende wijze over de impact van de Holocaust op 'de tweedegeneratie oorlogsslachtoffers'. De schrijfstijl is heel divers. Fragmentarisch, ook wel als flarden van gedachten, worden de herinneringen beschreven en afgewisseld met poëzie. De verhalende tekst is niet overal coherent, eerder chaotisch en in telegramstijl, maar de essentie is heel duidelijk. De auteur toont zich een ware woordkunstenaar, zo verbastert ze bijvoorbeeld Traumata tot Traumamma enTraupappa. Kernachtige oneliners zijn in de tekst verweven. Cynisme en zelfspot doorspekt de tekst, maar de verdrietige lading blijft duidelijk voelbaar. Zeer gedetailleerd wordt een leven van zeventig jaar beschreven en dat niet alleen.....ook het leed van de jaren daarvoor. Het boek is uitzonderlijk volledig gedocumenteerd, onderbouwd en voorzien van verduidelijkende afbeeldingen. De eenzaamheid, het zich onbegrepen voelen door familie, die haar verwijt haar psychisch ziek zijn te cultiveren, en de wanhoop spatten van de bladzijden af. Het is uitermate beklemmend en het grijpt je bij de strot om te lezen dat er ná de oorlog een nieuwe oorlog kan ontstaan in het hoofd van degene die het aan den lijve heeft meegemaakt, maar ook in het hoofd van de volgende generatie. De Odyssee van Manja Croiset, alleen kwam Odyssee zelf, na zijn omzwervingen veilig weer thuis. Jan Foudraine (1929-2016) was psychiater en bewerkstelligde met zijn boek Wie is van hout? dat er een andere en meer kritische visie ontstond op de psychiatrie. In de vorige eeuw werd een psychiatrisch patiënt gezien als wandelend ziektebeeld, volgestopt met medicatie en behandeld met elektroshocktherapie. De menselijke benadering van de patiënt was vaak ver te zoeken en Foudraine liet zien een groot voorstander te zijn van een meer individuele benadering, minder hiërarchie in de kliniek, minder medicatie. Deze ommezwaai in denken werd natuurlijk niet direct algemeen goed en bij de 'oude garde' van psychiaters en verpleegkundigen was er weerstand om 'het oude' los te laten. Het heeft de tijd nodig gehad om in te dalen. Gelukkig staat tegenwoordig het individu centraal en niet het ziektebeeld. Auteur Manja Croiset (Amsterdam, 5 juli 1946) is een Nederlandse dichteres, schrijfster, voordrachts- en beeldend kunstenares. Croiset is een dochter van Shoah-overlevenden. Ze is de jongste van drie dochters. Haar moeder Paula Kool (1918-2012) was Joods en verloor haar hele familie. Haar vader Odo Croiset (1915-2011) zat in diverse kampen wegens illegaal drukwerk. Croiset was vanaf haar 6e op balletles bij Nel Roos, de latere Nel Roos-balletacademie. Ze danste voor Unicef in de Jaarbeurshallen in 1960, georganiseerd door Carel Briels. Dit evenement werd rechtstreeks uitgezonden op de tv en draaide tevens in de zomer van1960 in de bioscoop. Na de lagere school bezocht Croiset hetBarlaeus Gymnasium. Ze kwam, als tweedegeneratieslachtoffer, op jonge leeftijd in de psychiatrie terecht. Ze verbleef jaren in psychiatrische inrichtingen. Daarover is ze op haar zestigste gaan publiceren. Ze is negen jaar werkzaam geweest bij het Leidsch Dagblad. Er is een film over haar leven gemaakt door de documentairemaker Willy Lindwer. Deze ging in première op 24 februari 2014 in EYE in Amsterdam, en is op 22 april 2018 vertoond in het Nationaal Holocaust Museum in oprichting in Amsterdam. De film is opgenomen in het archief van Yad Vashem inclusief de inleidende speeches en twee boeken van de schrijfster in de bibliotheek. De schrijfster heeft de grammaticale vorm onverwerkt verleden tijd ingevoerd, zowel de film als haar boek Mijn leven achter onzichtbare tralies worden hiermee geopend. Eveneens heeft de dichteres met Bloemlezing of rouwkrans en Prozee als synoniem van lyrisch proza de Nederlandse taal verrijkt. De eigen schrijfstijl is benoemd als: idiosyncrasie, medisch jargon. Psychologica. Voortvloeiend uit haar historische boeken, breder dan egodocumenten. Gaandeweg haar loopbaan heeft ze zich ontwikkeld tot woordcartoonist. (Bron: https://nl.wikipedia.org/wiki/Manja_Croiset) Titel: Mijn Odyssee Auteur: Manja Croiset Pagina's: 352 ISBN: 9789402172560 Uitgeverij Brave New Books Verschenen: februari 2018
Getwijfeld of ik 2 of 3 sterren moest geven, maar na het lezen van de achterflap en de info over de schrijver toch 2 sterren. De schrijver werd vergeleken met Stephen King en Dean Koontz, maar de beste schrijver mag nog niet in de schaduw staan van deze heren! Dan komt dit boek nog behoorlijk tekort. Het verhaal is op zich best leuk, maar betrekkelijk eenvoudig en makkelijk te doorzien. Er zijn stukken in het boek die uitvoerig worden omschreven en stukken waar heel snel aan voorbij wordt gegaan. De wisseling in tempo komt het verhaal niet ten goede. Spanning heb ik niet mogen ervaren. Ik heb het boek wel uitgelezen, maar ik zou zo 1,2,3 geen nieuw boek van deze schrijver weer kopen. Boek was leuk voor zo tussendoor. Daar is ook alles mee gezegd.
Dit boek heeft, zeker vanuit mijn professionele houding, indruk op mij gemaakt. Je kunt het vanuit zoveel verschillende perspectieven bekijken, analyseren, onderzoeken en uiteindelijk heeft dit boek me keihard geraakt met zijn verhaal. Een uitgebreidere recensie is terug te lezen op mijn blog: https://dreamingofbooksweb.wordpress.com/2019/04/15/het-overgebleven-kind-rhiannon-navin/
Toegeven, het ontbreekt in dit verhaal niet aan geweldige fantastische ideeën. Helaas ontbreekt de samenhang tussen de ideeën. Met de flaptekst en de promotie wordt je als lezer aardig op het verkeerde been gezet: Dante! Hel! Klassieke literatuur dus! Niets van dat alles, behalve dan een eigen interpretatie van de hel. Daarom maak je al snel een valse start en wacht je op het moment dat het verhaal echt gaat beginnen, de diepte in, met zingeving en relevantie, maar dat moment komt nooit en ondertussen heb je het echte begin van het avontuur gemist. Een groot struikelblok bij fantasy is dat bij het noemen van een bepaald gebied je eigenlijk zeker weet dat de hoofdpersonen van hot naar her in dat gebied banjeren en geen gehucht overslaan. In dit verhaal is het niet anders: alle negen cirkels moeten worden bezocht, al worden de cirkels zeven, acht en negen nogal afgeraffelt en reist de hoofdpersoon om onduidelijke redenen weer terug naar eerdere cirkels. Ik denk dat het verhaal als stripverhaal veel beter zou werken, al was het maar omdat je dan niet begint met 'variatie op Dante'. Op zich begint het verhaal wel boeiend met de vele ingevingen en ideeën die de schrijver in het verhaal stopt. Op een bepaald moment worden die ideeën herhaald, waardoor het geheel minder boeiend wordt. De rode draad ontbreekt daar nog, of is te vaag (vaalroze?) waardoor het een lange, tamelijk saaie rit wordt naar de ontknoping, waarbij ik het idee had dat de schrijver moeite had om alle in het verhaal uitgezette lijnen tot een bevredigend einde te brengen, in elk geval zit die fatsoenlijke afronding aan het eind de humor en de actie van het verhaal danig in de weg.
Spannend!!!!!
Jason Mott heeft een prachtige manier van schrijven. je moet echter van zijn stijl houden. Doordat de lezer in eerste instantie op het verkeerde been gezet wordt door de vermelding van de kwalificatie thriller, scoort De Teruggekeerden een onvoldoende. De verwachtingen kwamen bij lange na niet overeen met het werkelijke verhaal. Dit laat bij de lezer een onbevredigend gevoel na met als extra trap na (in de goede zin van het woord), de trieste gebeurtenis in het laatste hoofdstuk. Het is geen uitnodiging om meer van het werk van Jason Mott te gaan lezen in ieder geval. De echte thriller fans kunnen zich ook beter op andere schrijvers richten. Al met al een matig boek en dat is jammer want als vooraf duidelijk was dat het een roman zou zijn zou hij zeker hoger gescoord hebben.
Opvallend helder geschreven. Zeer vlot leesbaar. Het nodigt uit om familiale situaties te (her)bekijken. Verrassend tot op het einde. Kortom zeker de moeite om te lezen.
Blij dat het boekje eindelijk uit is. Ik vond dit een heel saai boek ofwel heb ik er niets van begrepen… Ik vond het ook helemaal niet spannend of mysterieus - ik vond vooral dat het verhaal nergens heen leidde. ‘k Bleef maar hopen dat er eindelijk iets duidelijk zou worden. Ik verwacht van een schrijver helemaal niet dat hij me de pap in de mond geeft, ik wil als lezer gerust zelf nadenken en het verhaal invullen maar aan dit verhaal kreeg ik kop noch staart. Ik bleef me lichtjes geïrriteerd tot de laatste zin afvragen wat Terrin nu eigenlijk wilde vertellen met dit boek. Voor mij blijft het een raadsel. Ondertussen is dit het derde boek dat ik lees van deze schrijver en ik laat me telkens opnieuw vangen door lovende recensies maar nu haak ik echt af.
Ik heb dit boek gelezen voor de hebban leesclub. Van te voren had ik niet echt verwachtingen bij het boek. De beschrijving spreek mij wel aan en ik was erg benieuwd hoe het boek zou verlopen. Het boek komt meteen goed op gang. Door de vlotte schrijfstijl zat ik meteen in het verhaal. Doordat het vanuit de ik-persoon werd verteld leefde ik meteen mee met de hoofdpersoon en toen hij op de mail antwoordde riep ik zelf sukkel! Je reageert toch niet.serieus op zo'n email? Maar ja dat deed hij dus wel... wat ook weer hele grote gevolgen had. Ik had niet verwacht dat er dit zou gebeuren wanneer Nik in China terecht komt. Orgaanhandel is niet iets wat wij ons hier voor kunnen stellen, maar het is wel iets wat helaas in sommige delen van de wereld gebeurt. Ik vond het boek echt een aanrader. Echt een goed debuut van Koen Grubbels.
Hugo Koolschijn (1946) speelt sinds 1987 bij Toneelgroep Amsterdam (tegenwoordig Internationaal Theater Amsterdam) en schreef en speelde talloze (solo)voorstellingen. Naast zijn werk bij Toneelgroep Amsterdam speelde Koolschijn bij andere gezelschappen en in diverse speelfilms, waaronder Soldaat van Oranje en Erik of het klein insectenboek. Ook in seizoen 18/19 is Koolschijn in verschillende theaterproducties op het toneel te vinden. In Voorstellingen schreef de acteur zijn memoires over het toneelleven. Koolschijn werd opgevoed in een zwaar bevindelijk gereformeerd gezin. De keuze voor het theater was dan ook allesbehalve vanzelfsprekend of gewaardeerd. Koolschijn schrijft over de geloofsgemeenschap rondom dominee Ponjaard waarbinnen hij streng werd opgevoed met alle angst voor de hel of verdoemenis daarbij behorend. Er is sprake van een moeizaam gezinsleven, ook wanneer hij zelf zijn gezin sticht. Scheidingen zijn bijna onvermijdelijk. Aan zijn opvoeding houdt Koolschijn over dat hij geen bestaansrecht heeft, niet als mens, niet op het toneel. Vanaf het begin is duidelijk dat Koolschijn vanaf zijn jonge jaren opkijkt tegen Ramses. Zijn memoires lijken op sommige pagina’s zelfs meer te vertellen over Ramses dan over Koolschijn zelf. Voorstellingen bestaat uit fragmenten die een beeld van een leven vormen. Zowel op het toneel als daarbuiten. Familie, vrienden en het werk komen langs, maar de lezer krijgt nergens meer dan een vluchtige glimp. Door het fragmentarische karakter van het verhaal mist de lezer informatie. Gebeurtenissen in het privéleven komen door middel van dialogen met collega’s of andere personages uiteindelijk wel bij de oplettende lezer aan het licht maar je kunt er net zo gemakkelijk overheen lezen. De lezer mist een geschreven context. Ook lijkt er geen enkele chronologie uit te gaan van de memoires. De auteur lijkt geen keuze te hebben kunnen maken tussen een persoonlijke of theaterkroniek en heeft beiden in zijn verhaal proberen te stoppen zonder ze een van beiden geheel uit te werken. Daarnaast is het verhaal een ode aan de vriendschap met Ramses, maar tegelijk is ook dat niet overtuigend genoeg uitgewerkt om het boek in die term te kunnen vatten. Voorstellingen is dus noch een ode aan de vriendschap, noch een persoonlijke geschiedenis of cultuurgeschiedenis van de Nederlandse toneelwereld, hoewel het lijkt te proberen alle drie tegelijk te zijn. Er zijn te veel hiaten in het verhaal om er één geheel van te kunnen maken en uiteindelijk leert het de lezer vrij weinig.
Moordjaar is een super spannende jeugdthriller! Ik als volwassene vond het super goed en moest het echt in 1x uit lezen! Jack the ripper is terug en een meisje heeft hem gezien. Wat er allemaal verder gebeurd zal ik niet verklappen!
De baas vertelt het verhaal van de Tour de France van 2003. Lance Armstrong en Jan Ullrich strijden beiden het hardste om deze tour op hun naam te kunnen zetten. Naast een feitelijke beschrijving van deze volgens kenners legendarische koers is De baas een fictief verhaal aan de hand van Alex en Charlie over doping, grote financiële belangen en het manipuleren van de wedstrijd om de tour zo spannend mogelijk te maken voor de kijkers. In De baas introduceert Monique Huijdink veel personages, onnoemelijk veel personages. Dit maakt het verhaal voor lezers die niet ingevoerd zijn in de Tour de France lastig om te volgen. Want niet alleen komen tientallen namen voorbij, ook moet je weten bij welk team ze horen, wat hun rollen zijn. Bij een ploegbaas kan iedereen zich nog wel wat voorstellen, maar termen als ‘fixer’ en ‘soigneur’ zijn voor velen toch onbekend. Huijdink trekt je meteen het verhaal in, met de snelheid van de koers zelf, terwijl een introductie zeker geen overbodige luxe was geweest. Van de lezer wordt een topprestatie verwacht, die waarschijnlijk alleen door de fans van de tour geleverd kan worden. Het boek is een mix van feiten en fantasie. Maar is het fictie grotendeels gebaseerd op feiten, of grotendeels feitelijk juist met hier en daar een toevoeging, ontsproten aan de fantasie van de auteur? Het is lastig te zeggen. Enerzijds staat er duidelijk dat het fictie is, anderzijds wordt het boek afgesloten met een uitgebreide bronvermelding. Waarom deze onduidelijkheid? Heeft de auteur een feitelijk juist relaas willen schrijven, maar zich zo willen indekken tegen onjuistheden of insinuaties? Of is het juist om een extra dimensie aan het verhaal mee te geven omdat de lezer telkens opnieuw twijfelt of het feit, fictie of aanname is? Als de gebeurtenissen ook maar gedeeltelijk hebben plaatsgevonden zoals beschreven, is dat buitengewoon schokkend. Van een dopingschandaal in de tour kijkt niemand meer op. Het gebruik van prestatieverhogende middelen door de renners is misschien nog wel de meest onschuldige vorm van manipulatie van de Tour de France. De onthulling dat de tour gescript wordt is misschien wel het spannendste element van dit boek. Want het verhaal zelf is verre van spannend. Wie de tour wint, is voor een volger van de tour al bekend. De verhaallijn van Alex en Charlie, die als rol hebben de tour zo te manipuleren dat Lance de tour wint is voorspelbaar. De baas is een gezapig verhaal dat het predicaat ‘thriller’ (dat op de kaft staat) niet waardig is. Conclusie: De baas is vlees noch vis. Het is geen feitelijke beschrijving van gebeurtenissen, geen roman, geen thriller. Het is van alles een beetje, maar eigenlijk geen van alle. Het ontbreekt aan spanning, het verhaal van Alex en Charlie is maar summier uitgewerkt. De Tour de France en vele (doping)schandalen vormen een perfect decor voor een spannende thriller, helaas is Huijdink er niet in geslaagd een mooi schouwspel binnen dit decor neer te zetten.
Dit is het eerste boek van Karin Fossum dat ik heb gelezen en het is héél goed meegevallen!! Na een paar hoofdstukken denk je te weten wie de dader is, maar op het einde is er nog een verrassende wending... Een aanrader!!
Het nog prille oeuvre van Marnix Peeters is in Vlaanderen niet onomstreden. Vergruisd en uitgespuwd door literaire recensenten (niemand houdt van Niemand hield van Billie Vuist ), maar welbespraakt en alomtegenwoordig in de pers is de tafelspringer uitgeroepen tot een nieuw enfant terrible. Al vanaf het eerste van vier enigszins onwelvoeglijke romans in evenveel jaren wordt de voormalige journalist omgeven door een walm van scandalitis. Werd zijn debuut, De dag dat we Andy zijn arm afzaagden, nog met de mantel der liefde bedekt door het een schelmenroman te noemen, dan zorgde de opvolger, Natte dozen, voor een regelrecht relletje. De obscene titel werd gecensureerd door iTunes en collega-auteur Christophe Van Gerrewey hekelde het brutale shock effect van het boek. De auteur zelf wijst erop dat hij louter humor beoogt en veroordeelt het politiek-correcte snobisme van de literaire wereld. Het hoofdpersonage van Natte dozen was dan ook een over the top vintage Marnix Peeters: een fascistische vetzak die zich beklaagt over zwangere werknemers, zure lezersbrieven schrijft en asielzoekers gaat pesten. Ook de hoofdpersonages in Billie Vuist passen in zijn larger than life-rariteitenkabinet. Behalve de kinderen die het hart nog op de juiste plaats hebben, zijn de woonwagenparkbewoners allen immorele marginalen met ofwel een steekje los, ofwel een criminele neiging, ofwel allebei: een moddervette moeder Vuist die enkel in hoofdletters gilt en een Thais-Senegalese tienerprostitutie-importhandel runt, haar echtgenoot die zich een verleden in het vreemdelingenlegioen inbeeldt, een seksverslaafde pastoor, een darkroomridder die voor de buitenwereld zijn homofilie verbergt door zich extreem homofoob te gedragen… Peeters laat letterlijk niets aan de verbeelding over – waarmee hij zondigt tegen het literaire principe de lezer toch nog een minimale verbeeldingsinspanning te gunnen. Zijn verteller rechtvaardigt dit met ‘literaire fun’: gewoon zeggen dat de pastoor in- en inslecht is, is minder leuk dan hem in plastische bewoordingen met de satan te liëren. Bovendien, vindt de verteller, verliest de lezer zonder dergelijke uitputtende beschrijvingen het juiste pad: "Voor men het weet zit deze lezer in het verkeerde tafereel, onder een onjuist wolkendek, te kijken naar personages die in het geheel niets weg hebben van de ware Wesley S. of de bedoelde Billie Vuist; en los het dan nog maar eens op! Niets zo moeilijk als het ont-verbeelden." Los van de scabreuze inhoud valt wel nog te genieten van het barokke taalgebruik waarmee Peeters zijn perverse personages in beweging houdt. Dat de auteur kan schrijven, dankzij zijn journalistieke achtergrond, is wel duidelijk. Zijn zinnen lezen vlot en haperen nergens. En zijn wel eens grappig. Met een pastoor die toevallige passanten zijn kerk buitenvloekt ("Dit is een godshuis, godverdomme!") kunnen wij wel lachen. Ook met een verteller die buiten de lijntjes treedt: "We gaan hier niet tot achter de komma de regels van het bingospel uitleggen, ik neem aan dat de lezer daar geen negentien euro vijfennegentig voor neertelt." Andere grappen zijn belegen (een amateur-seksfilm is een "natuurfilm"). Het pleit voor de Amsterdamse uitgever Prometheus het Vlaamse taalgebruik van Peeters ongemoeid te hebben gelaten, ondanks niet voor alle lezers gekende instellingen als het OCMW en de mutualiteiten of uitdrukkingen als "het is toch geen avance" (het heeft toch geen zin). Meer moeite hebben we met onvolkomenheden in plot en personages: waarom moet een van Moeder Vuists obscene klanten een jood zijn (tenzij om de lezer te provoceren), waarom verbergt buurman Gabba Henk zijn ware aard zo fanatiek en werkt hij samen met de kinderen mee aan de ontmanteling van het pedofilienetwerk, waarom laat de auteur Billies buurmeisje Mei hoofdstukken afsluiten met een Suske & Wiske-citaat als dat nooit ter zake doet? Dergelijke manco’s maken duidelijk dat het wankele verhaal louter een vehikel is voor een freakshow en een excuus voor zich in schrift eens goed te laten gaan; 'lekker buitenspelen', noemt de auteur dat. Tja, maar als het (stront en sperma) regent, is binnen spelen leuker.
De 11 jarige Jazzie treft haar moeder thuis vermoord aan. De moordernaar is dan nog in huis. Sinds deze gebeurtenis heeft Jazzie niet meer gepraat. Haar zusje Janie gaat in therapie en stagiaire Taylor begeleidt haar. Maar wie is Taylor en is zij te vertrouwen? Ik vond het een redelijk boek. Eerdere boeken van Karen Rose vind ik veel spannender. Dit boek gaat voor mijn gevoel meer naar een roman. Dat viel mij erg tegen, maar het is zeker de moeite waard om dit boek te lezen.
Heb alle boeken van haar gelezen. Helaas vindt ik dit boek absoluut geen hoogtepunt. Het gevecht om de macht met de hoofdcommesaris komt ongeloofwaardig over. Spanning om te weten wie de seriemoordenaar is, is er meteen na het Fu verhaal niet meer. Om de hoofdpersoon weg te kunnen schrijven wordt wederom in zijn familiesfeer een oplossing gevonden die mij niet aanspreekt. Het was worstelen om er door te komen Het gezeur om wel of niet brigadier te mogen worden is slecht vertolkt. En om aan het einde ook de brigadier te laten verdwijnen wordt op een Leni Saris manier dit verwerkt.
Deze beklemmende debuutroman is geschreven vanuit de belevingswereld van de jonge Mikael. Bij aanvang van het verhaal is hij negen jaar en komt zijn vader Birk niet thuis. Mikael weet er meer van maar vertelt alleen met horten en stoten een vaag verhaal aan zijn moeder. “Papa zwom weg. Hij was onder water. Ineens” In het eerste deel kom je er langzamerhand achter wat er is gebeurd, dit vond ik met deel 2 het meest meeslepend. De eenzame Mikael op een afgezonderd eiland, met 3 bewoners (hijzelf, zijn moeder en buurman Karl), hartverscheurend. Hij voelt zich al enorm schuldig en als moeder begrijpt wat er is gebeurd laat ze Mikael duidelijk voelen dat zij hem verantwoordelijk acht. Hoe tragisch! De verstoorde moeder-kindrelatie komt niet meer goed en neemt in de loop der jaren steeds vreemdere vormen aan. Deze verstikkende verhouding zie je ook terug bij de meeuw en haar jong. Mikael sluit hen tegen het eind van de roman op in één van de kamers van een leegstaand huis op het eiland. Een bijzondere parallel. Heel knap vond ik hoe Robben voortdurend vanuit Mikaels gedachten en emoties blijft schrijven. En hoe mooi doet hij dat, sober en beeldend. Aanrader!
Als twee mannen door autobommen om het leven komen, staat het dagelijkse leven in West-Friesland aardig op zijn kop. In de kofferbak van de slachtoffers worden dode reigers aangetroffen, wat beide aanslagen duidelijk met elkaar verbindt. Voor inspecteur Frank Benders is het de eerste keer dat hij met deze vorm van geweld te maken krijgt en van bovenaf wordt hem de steun van een forensisch psycholoog opgelegd. Deze maakt voor de politie een profiel van de dader, maar op zich maakt dat het werk er voor Benders niet meteen makkelijker op. Vooral als de moordenaar niet bij de twee aanslagen stopt en het er op lijkt dat ergens in het grote geheel ook de inmiddels overleden leermeester van Frank Benders een rol van betekenis speelt. De Reigerman is na Het Lied van de Lijster en Moederdier het derde boek van Gerard Nanne over inspecteur Frank Benders en zijn assistente Paula van Es. Bij een seriepersonage is het vaak belangrijk om boeken in de juiste volgorde te lezen om op die manier een soort band op te bouwen met de desbetreffende persoon. De boeken van Nanne vormen hierop geen uitzondering en boek voor boek weet de auteur zijn personages verder uit te bouwen. Zowel Benders als van Es worden iedere keer verder uitgediept en als lezer kom je zodoende steeds meer over hun karakter, privéleven en hun kwaliteiten als rechercheur te weten. Je groeit in wezen mee met de belangrijkste personages en daardoor ontstaat er een onzichtbare band met de serie en de auteur. Hierdoor is het mogelijk om ook een wat minder deel toch te waarderen, aangezien alles toch zeer vertrouwd op de lezer overkomt. En De Reigerman is absoluut het minst aansprekende boek van Gerard Nanne tot dit moment. Gestoken in de meest afschuwelijk omslag die menselijkerwijs maar te bedenken was, komt het verhaal traag op gang en komt de vaart er nauwelijks in. Het is het eigenlijk allemaal nét niet. Een vreemde politieman die van buitenaf komt om bij het onderzoek te assisteren, terwijl je als lezer meteen aanvoelt dat er iets aan die man mankeert. Kinderen van de slachtoffers die niet met de politie willen praten en op het oog zelf plannen hebben om van alles te ondernemen. Een profiler die veel verder gaat dan alleen het profiel opstellen en over een beter instinct blijkt te beschikken dan inspecteur Benders en zijn team. Het is net niet geloofwaardig genoeg allemaal en een aantal bijzaken halen constant de vaart uit het verhaal. Het einde is ook allemaal een beetje over de top en het maakt van De Reigerman niets meer dan een aardig tussendoortje. Een thriller die je alleen kan waarderen als je al eerder iets van Gerard Nanne las. Is dit het eerste boek dat je van hem leest, dan is de kans groot dat je de auteur geen tweede kans meer geeft.
Innocentius XI, paus van 1676 tot 1689, werd in 1956 door de toenmalige paus zalig verklaard. In vele gevallen is dat de voorzet voor een heiligverklaring, of het voor Innocentius zo ver komt, valt nog af te wachten. In hun eigen boek Imprimatur sturen Monaldi en Sorti via de bisschop van Como aan de paus het verhaal van een knecht van herberg De Schildknaap in Rome. Geleidelijk worden daarin door toedoen van abt Melani, een aantal duistere praktijken van Innocentius uit de doeken gedaan, die een heiligverklaring voorgoed zouden uitsluiten. Aan de paus wordt dan ook gevraagd aan de geschriften van Monaldi en Sorti zijn 'imprimatur', Latijn voor 'het worde gedrukt' te verlenen. Het klinkt als zware kost, maar het is het niet. Het historische onderzoek van Monaldi en Sorti wordt mooi verpakt in een thriller over de bewoners van een herberg die door een vermeend pestgeval in quarantaine is geplaatst. De personages kunnen op z'n minst kleurrijk genoemd worden, wat zeker ook kan gezegd worden van de twee lijkenpikkers Ugonio en Ciacconio, die het knechtje en abt Melani bijstaan in hun onderzoeken in de ondergrondse gangen van Rome. Twee opmerkingen zou ik wel willen maken: de ondergrondse activiteiten van Melani en anderen komen soms nogal Indiana Jones-achtig over, op het randje van de geloofwaardigheid. En de uitgebreide opsommingen van middeltjes tegen de pest en andere details zijn er soms wat te veel aan. Desondanks brengt Imprimatur geen overmaat van geschiedenis, maar een aangename mengeling van ernst en amusement.
Bella heeft er op een dag genoeg van om alsmaar misbruikt te worden door mannen en besluit het heft in eigen hand te nemen. Op een gruwelijke wijze belaagt zij de mannen die per toeval op haar pad komen en neemt wraak op het door haar aangedane leed in het verleden. Zonder normbesef en zonder wroeging begeeft zij zich op het moordlustige pad. Dit debuut (1991) was eerder in 1992 in vertaling verschenen bij uitgeverij Arena. De roman is herzien, echter waarin wordt niet vermeld. De openingszin: Dit is het verhaal van Bella die op een ochtend wakker werd en er genoeg van had is alles belovend. De titel, Dirty weekend, erbij in ogenschouw nemend maakt dat de lezer nieuwsgierig wordt naar deze Bella. Zomaar, ergens op een dag in haar leven, wordt Bella wakker in haar souterrain en vindt dat ze iets aan haar vertrapte leven moet doen. De man aan de overkant die haar heimelijk bespiedt moet haar eerste slachtoffer worden. Rücksichtslos besluit ze haar stalker te overvallen en beraamt een plan. Bella handelt uit automatisme en blinde gedrevenheid, waarbij ze de kijk op de realiteit totaal verliest, ondanks dat ze risicos loopt om gepakt of betrapt te worden. Het slachtoffer wordt dader. De kern van het verhaal. Teleurstellend is dat er over Bella en haar verleden nauwelijks iets wordt prijsgegeven. Het profiel van de dader, de achtergronden en hoe iemand komt tot emotieloze slachtpartijen wordt niet nader uitgelegd. Evenzo als bij mannelijke psychopaten zou het juist interessant zijn om te zien hoe een vrouw vanuit haar slachtofferrol transformeert tot een radicale koelbloedige moordenaar. Bewust of onbewust, ze zoekt haar slachtoffers duidelijk op door haar eenzaamheid op te heffen en de confrontatie met de buitenwereld aan te gaan. Stereotiep is dat ze een kroeg bezoekt, waar altijd wel een eenzame ziel te vinden is. De situaties waarin Bella zich achtereenvolgens begeeft zijn meer een middel dan een doel. Dat vrouwen provoceren (lees: uitdagen) in de optiek van mannen -waardoor lustdaden in een zieke geest een legitiem karakter krijgen- lijkt Zahavi te willen gebruiken als een omgekeerde bewijsvoering. Mogelijk de opzet van Zahavi, die duidelijk wil afrekenen met het stigma van de willoze vrouw als slachtoffer. Ze is daar maar ten dele in geslaagd. Het beoogde effect levert op het einde alleen maar walging op. Zonder de diepte te raken is Dirty weekend niet meer dan een fragment uit het leven van een zwaar gefrustreerde vrouw die in een paar dagen haar verwoeste leven wil wraken.
Smoky Barrett is een jonge, maar ervaren FBI-agente die de leiding heeft over CASMIRC, een speciale eenheid die zich bezighoudt met onderzoek naar seriemoordenaars. Zij is tijdelijk met verlof nadat haar man en dochtertje zijn vermoord door de man achter wie zij aanzat. Met behulp van een psychiater probeert Smoky dit trauma te verwerken, maar zij heeft nog een lange weg te gaan. Dan wordt het ontzielde lichaam gevonden van Annie, Smoky's beste vriendin van vroeger. Smoky neemt de moordzaak op zich en ontfermd zich tegelijkertijd over Annies tienjarige dochter Bonnie. Wanneer de moordenaar contact met Smoky opneemt wordt de zaak nog persoonlijker. Hij beweert de afstammeling te zijn van Jack the Ripper en daagt Smoky uit hem tegen te houden voordat er nog meer doden vallen. In het begin was het even wennen aan de manier van lezen. Dit vond ik voornamelijk omdat je meteen een gedachte of een telefoon gesprek las, maar nog niet het idee had, van wie deze gedachte of het gesprek nu afkwam. Maar dat veranderd al gauw en al snel kan je je helemaal verplaatsen in Smoky. en haar teamleden. Doordat ieder persoon in het boek een eigen identiteit heeft herken je meteen aan de manier van praten over wie je op dat moment aan het lezen bent. Het verhaal wordt heel goed opgebouwd en zo goed beschreven dat het net lijkt of je zelf deelneemt. Het is erg lastig om het boek weg te leggen.
Rachel Childs was ooit een succesvolle journaliste, tot ze live op tv een inzinking kreeg. Sindsdien komt ze haar huis niet meer uit. Thuis heeft ze gelukkig een comfortabel leven met een ideale echtgenoot. Tot ze door een toevallige ontmoeting gedwongen wordt vraagtekens te zetten bij de oprechtheid van haar man. In haar zoektocht naar de werkelijkheid wordt ze een wereld ingezogen van samenzweringen, misleiding en geweld, die haar tot op de rand van de waanzin brengt. Wie is haar man? Op de een of andere manier raak ik maar niet in dit verhaal. Behoorlijk veel moeite moeten doen om het toch uit te lezen. Ik vond de hoofdpersoon een nogal wazige figuur. Een vrouw die veel meegemaakt heeft in haar leven maar die in mijn ogen nogal vreemde keuzes maakt. Daar ging ik me aan ergeren omdat ik me niet meer in haar kon verplaatsen. Dat maakte het heel lastig voor mij om het verhaal vast te houden.
Weer een geweldig vervolg van de dodenrijk serie! Bloedstollend spannend en mysterieus. Ik ben echt gek op haar thrillerboeken.
Sascha de Ruiter, een jonge enthousiaste journalist, werkt bij het tijdschrift B&G. Voor de restyling van het blad mag ze een nieuwe reeks gaan schrijven over haar vroegere klasgenoten van de middelbare school. Tijdens haar zoektocht naar oude bekenden, merkt ze dat haar klasgenoten niet altijd zo waren zoals ze zich voordeden. Oude vetes en liefdes spelen weer op, B&G wordt van alle kanten aangeklaagd en er gebeuren mysterieuze ongelukken. Sascha worstelt ook met haar eigen leven. Tijdens de reünie gaat het helemaal mis en overleven de aanwezigen ternauwernood. Liv vertelt het verhaal van Sascha op een vlotte en leuke manier, erg beeldend en gedetailleerd. Het verhaal boeit wel, maar de echte spanning blijft lang uit. Pas als het boek ten einde loopt, wordt het een echte thriller. De rest van het boek luistert meer naar het genre roman. De hoofdpersoon is erg goed uitgediept, alle gedachtes en gebeurtenissen worden door haar ogen verteld. Het karakter van Sascha is voortdurend in ontwikkeling en aan het eind van het verhaal is zij erg gegroeid en staat ze sterker in haar schoenen. Verder is het leven van Sascha als journaliste erg realistisch. Door de restyling van B&G moet ze verhalen aandikken en sensationeler maken, terwijl ze daar zelf morele bezwaren tegen heeft. Het is goed voor te stellen dat dat op de redactie van echte bladen ook zo gaat. Het verhaal is voor een deel voorspelbaar. In zoverre dat Liv de verwachting schept dat er ongelukken gaan gebeuren met de personen uit de verhalenreeks. Toch weet ze er een onverwachte draai aan te geven, waardoor de ontknoping iedereen zal verrassen.
Het recht van de Radch is geen lichte sci-fi. Als lezer moet je echt wel even zorgen dat je de tijd hebt wanneer je dit boek gaat lezen. Ik had dit eigenlijk niet en moest daardoor steeds korte fragmentjes lezen. Ik merkte wel dat dit het verhaal niet echt goed deed. Het liefst neem je minimaal een uur per keer de tijd om te lezen, want dan kun je echt even dieper in het verhaal duiken. Het verhaal is in zoverre uniek, dat het niet echt standaard is om een ruimteschip te hebben dat als hoofdpersonage dient. Dat geeft het een hele andere kijkwijze die je niet vaak terug zult zien. In het begin worstelde ik wat met de zij vorm die Breq eigenlijk consequent aan blijft houden of het nu een mannelijk personage of een vrouwelijk personage betreft. Wat echter heel knap is, is dat je na een tijdje daar helemaal niet meer mee bezig bent. Al met al ben ik heel benieuwd geworden naar de volgende delen van deze serie, en die ga ik zeker ook lezen.
Heb m uitgelezen maar de personages waren wel erg stereotype (boze moeder, mooie man etc.). Eigenlijk niks an.
http://www.simscupoftea.com/entertainment/boekrecensies/bling-bling-1-diamantroof-delhi-jan-cruysse/
Op diverse Amerikaanse militaire bases in de wereld breekt een besmettelijke en dodelijke ziekte uit. Het enige wapen tegen deze ziekte kan gemaakt worden uit een organisme genaamd maanmelk. Dat organisme bevindt zich diep in een Mexicaanse grot; duikers zullen enkele dagen in die grot moeten afdalen om het te bereiken. Alsof die afdaling alleen al geen bedreiging genoeg is, bevindt die grot zich ook nog eens in een vijandelijk gebied, waarin o.a. drugscriminelen de dienst willen uitmaken. In allerijl worden vijf wetenschappers met duikervaring samengesmeed tot het team dat de maanmelk boven water mag halen. Diepst geheim van James Tabor is een boek waarvan de constructie van de plot te nadrukkelijk aanwezig is, zoiets als botten die door de huid zichtbaar zijn. De verschillende onderdelen worden niet tot één vloeiend verhaal gebracht. Vijf wetenschappers die met zijn allen de grot induiken? Dan weet je dat Tabor dat aantal gekozen heeft zodat een paar het loodje kunnen leggen. En ja, maak van één van die wetenschappers ook maar een vrouw en zorg ervoor dat er diep onder de grond een romance ontstaat. Kan geen kwaad voor het verhaal, wel? Wel! De ideeën van Tabor, zoals de corrupte wetenschapper uit het onderzoekscentrum die alle geheimen doorspeelt, komen niet verder dan clichés. In het geval van de oorzaak van de besmetting op de militaire bases grenst zon vondst van Tabor zelfs aan het lachwekkende. Op een aantal plaatsen in het verhaal schenkt Tabor onevenredig veel aandacht aan bepaalde personages. Daarbij is goed zichtbaar dat hij hen een bepaalde achtergrond wil meegeven, maar als hij dat voornamelijk bij bijfiguren doet en een stuk minder bij hoofdfiguren, dan is de balans weg. Toch weet Tabor op zeldzame momenten goedgetroffen spanning in Diepst geheim in te lassen. In een beter gebalanceerd en vloeiender verhaal waren die scènes beter tot hun recht gekomen.
De eerste twee boeken van Christoffer Carlsson werden nog met weinig enthousiasme ontvangen, maar met zijn derde boek “De toren van de dode zielen“, het eerste deel rond politieagent Leo Junker, verstomde de kritiek. Dat boek won de prijs voor Beste Zweedse Thriller 2013. “Besmeurde sneeuw” is het tweede deel rond Leo Junker, maar is goed als stand-alone te lezen. Wederom bewijst Carlsson wat een goede schrijver hij is. De personages zijn goed uitgewerkt, het plot zit sterk in elkaar en dat alles wordt gecombineerd met een maatschappijkritisch thema over de strijd tussen extreem-rechtse en extreem-linkse groeperingen. Carlsson kan beschouwd worden als de ongekroonde opvolger van Stieg Larsson. Hoewel Leo Junker misschien niet zo’n gedenkwaardig personage is als de twee hoofdpersonen uit de Millennium-trilogie van Stieg Larsson, heeft Carlsson van Leo Junker een enigszins instabiele, maar sympathieke hoofdrolspeler weten te maken, die het verhaal vrijwel op eigen kracht weet te dragen, wat een enorme prestatie is. Carlsson is een aanwinst binnen de Zweedse misdaadliteratuur en ik kijk dan ook vol verwachting uit naar het derde boek in deze serie. Dit boek is een absolute aanrader voor de liefhebbers van bijvoorbeeld Stieg Larsson, Jens Lapidus en Jo Nesbø.
Op eenvoudige wijze wordt een levens tragedie vertelt, met veel "psychologisch" leermateriaal (waarschijnlijk met dank aan haar dochter die psychologe is). De schrijfster gebruikt dit verhaal om op een opzichtige manier al vaak uitgemeten ideeen over de rollen die we zelf aan nemen, schuld en boete, nog maar eens in letters om te zetten. Een soort zelfhulp - handleiding. Emotioneel blijft alles op een vlakke lijn, hetgeen komt door de vertelwijze: een droge verslaggeving in korte zinnen. Op dezelfde wijze omschrijft ze de natuur, die als metafoor voor de stemmingen moet dienen, op een te doorzichtige manier. Scheurkalender one-liners, zo voelen bij mij de boodschappen die gebracht worden, met alle goede bedoelingen van dien waarschijnlijk, om vrouwen die zich in een enigszins vergelijkbare situatie een riem onder het hart te steken. Liever dan dit "wachtkamer tijdschrift" advies had ik maar een fractie van het verhaal als een uitgediepte menselijke beleving willen ervaren. Ondanks dat ik vanuit mijn eigen leven affiniteit met het onderwerp heb, vond ik niets intrigerend aan dit boek, het is alleen makkelijk leesbaar.
Ik vind dde boeken van Sabine Thieser altijd goed, geheimzinnig sfeertje en je waant je in Italie!
Niet echt mijn genre van boeken, heb me er echt moeten doorworstelen. Op sommige momenten ging het boek heel vlot maar op andere echt sleurend traag. Vond er net iets te veel geschiedenis in komen.
Dit verhaal speelt verder in de toekomst dan 'De oorlog van de grote scheuring'. Puc is ouder geworden, en zijn eerste vrouw is al lang geleden overleden. Hij is nu getrouwd met Miranda, de dochter van Macros. De hoofdrollen zijn echter vooral weggelegd voor hun zonen, Magus, een grote magiër, en Caleb, die geen magische geven heeft. Er is iets vreemds aan de hand in Kesh. Nobelen worden er vermoord, en er gaan geruchten over een groep mensen die zich in de schaduw ophouden. Puc en zijn twee zoons werken samen om de geheimzinnige moordenaars (bekend als de Nachtraven) op te rollen. In het begin loopt het boek wat langzaam, maar gaandeweg komt de vaart er in, een nieuwe personage, Bek, wordt geïntroduceerd, en hij is een interessante toevoeging. Wat ik jammer vond, is dat de stiefzonen van Caleb, niet echt uit de verf kwamen, en we ze weinig in actie hebben gezien. Die nieuwe Nederlandse vertaler heeft schijnbaar niet de eerdere boeken gelezen, want anders had deze vast de naam van Claudius Haviks aangehouden, in plaats van de Engelse naam.
Ik vind het eigenlijk best moeilijk om een mening te vormen over dit boek. Ik had enorme moeite om in het boek te komen omdat ik me gewoon niet op het verhaal kon concentreren. Uiteindelijk kwam ik meer in het boek en was alles dus beter te volgen. De omstandigheden en de situaties die zich voordeden in het boek kwamen voor mij net even iets te toevallig voorbij, waardoor het geheel niet erg geloofwaardig aandoet. Ook mis ik de verdieping van de gevoelens van de personages, waardoor het inleven in de personages niet erg gemakkelijk is. Een voorbeeld hiervan zijn de emoties van de ouders van Maddie, daar wordt eigenlijk niet heel erg diep op in gegaan. Terwijl de vermissing van je kind toch iets is dat niet makkelijk is, maar zo word het dus wel verteld. Daardoor blijft het geheel best wel afstandelijk omdat het voelt alsof het ook over een afstand verteld word. Terwijl het enorm belangrijk is om door middel van emoties je lezers bij het verhaal te betrekken. Als Connelly dit beter had uitgediept, dan zou het boek van mij een hogere beoordeling krijgen. De cover van het boek vind ik erg mooi om te zien, ik denk dat veel mensen dit dan ook als eerste zal opvallen, voordat ze dan ook de titel of de naam van de schrijver gelezen hebben. Het boek leest ondanks de minpuntjes wel enorm snel weg doordat de gebeurtenissen zich in een rap tempo opvolgen. Je hoeft je bij dit boek dan ook geen moment te vervelen
Soms moet je even bijkomen van een boek, als je het gelezen hebt. Tokio is zo'n boek. Ademloos en met kippenvel op de armen heb heb ik deze thriller uitgelezen. Tokio is een zeer indrukwekkende, boeiende, aangrijpende en goed geschreven thriller, die het predikaat literair zeer wel verdient! Twee verhaallijnen worden om en om verteld. Het heden met de zoektocht van de studente Grey, die naar Tokio komt om informatie te vinden over hetgeen in 1937 in Nanking gebeurde. En het verleden wordt verteld aan hand van de memoires van de Chinees Shi Chongming uit Nanking. De spanning bouwt Hayder zorgvuldig op en met name de laatste honderd bladzijden zijn gruwelijk spannend. Zij schrijft helder en toegankelijk. De twee hoofdpersonen zet zij geloofwaardig neer en ook de wat meer verkniptere bijfiguren worden levensecht beschreven. Mo Hayder heeft wat mij betreft haar derde 5 sterren thriller geschreven en hoewel Tokio een heel ander boek is geworden dan haar voorgaande twee, heeft zij bewezen een groot schrijfster te zijn.
Het leven van hoofdpersoon Tannie Maria wordt beheerst door lekker eten, recepten en koken. Ze heeft haar eigen receptencolumn in de Kleine Kazoo, in Zuid-Afrika. Een klein krantje waar ze samen met reporter Jessie en hoofdredacteur Hattie werkt. Tannie Maria heeft een rustig leven en aan meer dan eten en haar kippen voeren denkt ze eigenlijk niet. Tot ze van Hattie een hele andere schrijfopdracht krijgt: het schrijven van een column over de liefde, als antwoord op brieven van lezers. Door een van de brieven die ze voor haar nieuwe rubriek ontvangt, raakt Tannie Maria verstrikt in een moordonderzoek. Haar leven is ineens zo rustig niet meer. Lukt het haar de moordenaar vinden – én de liefde? In ‘Recepten voor liefde en moord’ komen meerdere thema’s aan bod. Liefde, moord, vriendschap, de mishandeling van vrouwen in Zuid-Afrika en zelfs Nelson Mandela komt voorbij. De vele thema's die Sally Andrew in haar boek behandelt, zijn krachtig. Maar de uitwerking van de diverse onderwerpen had meer aandacht verdiend. De liefde is te soft, zoet en simpel en heeft niets weg van romantiek of passie. Het sluimert alleen maar. “Hij moest lachen. Een diep, warm geluid, nog leuker dan het grommen.” “Mijn borsten, mijn dijen, ze waren zo heet dat ik ze moest aanraken om zeker te weten dat ik niet echt in de fik stond”. “Ik luisterde naar het zachte gegrom. Het was niet hard, maar ik kon het in mijn hele lijf voelen”. De moord is net zo soft en simpel. Een doorgewinterde lezer zal zich hier eerder aan storen. De genres ‘thriller’ en ‘liefdesverhaal’ door elkaar laten lopen is op zichzelf leuk en verrassend. Toch had Sally Andrew er waarschijnlijk beter aan gedaan om een duidelijke keuze te maken. Nu mist het verhaal diepgang en samenhang. ‘Recepten voor liefde en moord’ heeft meer elementen die niet voor iedere lezer geslaagd zijn. Zo wil Tannie Maria alles oplossen met eten. “Nu zou het goedkomen”, zegt ze regelmatig tijdens of na het bereiden van een maaltijd. Bovendien praat ze om de haverklap tegen het eten. Realistisch? Misschien wel, maar voor sommigen kan dat vele eten juist tegen gaan staan. Mocht het toch je eetlust opwekken dan kun je direct aan de slag. Achter in het boek zijn namelijk de recepten opgenomen die Tannie in het boek maakt. Zo zorgt ‘Recepten voor liefde en moord’ er dus ook letterlijk voor dat je Zuid-Afrika in huis haalt. Zuid-Afrika in huis halen probeert Sally Andrew in haar verhaal op meerdere manieren. Ze beschrijft de unieke natuur en diersoorten op een mooie manier en en gebruikt regelmatig Zuid-Afrikaanse woorden. Denk aan ‘bakkie’, ‘veldskoene’, 'beskuit’. Mooi en interessant is dat zeker, helaas zorgt de overdaad in een aantal scènes ervoor dat de schrijfster daar de plank flink misslaat. Eén ding is zeker. Na het lezen van ‘Recepten voor liefde en moord’ weet je meer over Zuid-Afrika. Des te jammer is het dat het boek de nodige diepgang mist en geen hoogstandje genoemd mag worden. Spreken Zuid-Afrikaanse sferen je echter aan, laat je je makkelijk meevoeren en wil je iets nieuws in genre proberen? Dan is ‘Recepten voor liefde en moord’ precies het juiste boek voor jou.
Ik had "13 uur" gelezen en vond dat zeker de moeite waard , maar minder dan de recensies aangaven. Toch nog maar een boek geprobeerd van Deon Meyer ! Maar wat een indrukwekkend boek : thema's als kindermishandeling , falend rechtssysteem, corruptie , alcoholisme en prostitutie komen aan bod. Eerst beschreven in 3 aparte verhalen die uiteindelijk briljant samenkomen. Ik kon het boek op een bepaald moment niet meer wegleggen . Mooie plotwendingen en geweldig eind .. Misschien wel het beste boek ooit gelezen !
Salva en Julian hebben de jacht op nazi's geopend nadat ze hun verblijf in een concentratiekamp nauwelijks hebben overleefd. Jaren later, als beide mannen in de tachtig zijn, ontvangt Julian een brief van Salva met de mededeling dat hij een aantal voormalige kampbeulen heeft ontdekt in een Spaans kustplaatsje. Wat jouw naam verbergt begint als Julian onderweg is naar dat plaatsje. Eenmaal aangekomen blijkt Salva te zijn overleden, maar hij heeft nog wat aanwijzingen voor Julian achtergelaten. Julian vindt de kampbeulen, een echtpaar van in de tachtig, al snel. Hij ontdekt ook dat ze zich sinds kort ontfermd hebben over de zwangere Sandra. Ze hebben haar opgenomen in hun huis, wat de opdracht voor Julian moeilijker maakt. Hoe gaat hij de schanddaden van het echtpaar onthullen zonder Sandra in gevaar te brengen? Clara Sánchez vertelt Wat jouw naam verbergt door beurtelings Julian en Sandra aan het woord te laten, in een stijl die goed past bij de bejaarde nazi-jager en de achteloze zwangere vrouw. Dat neemt niet weg dat er regelmatig lelijke zinnen in het boek staan, waarvan ik niet kan achterhalen of dit te wijten is aan de vertaling. Het zijn voornamelijk de lange zinnen, waarin bijzinnen niet goed aansluiten op de hoofdzin vanwege de gekozen woordvolgorde. Voorbeeld: "Opeens merkte ik dat er iemand achter me stond, ik geloof dat ik ook een hand op mijn arm voelde, ik huiverde, maar probeerde dat niet te laten merken". Op de kaft staat dat dit een literaire thriller is. Als daarmee bedoeld wordt dat er weinig actie in voorkomt en dat de personages voornamelijk nadenken over de situatie, dan klopt dat. Julian heeft de kampbeulen van destijds al snel gevonden, maar vervalt daarna in een toestand van besluiteloosheid waarin hij vooral waarneemt wat er gebeurt. Dit zet de toon voor de rest van het boek. De enkele confrontaties die in het boek voorkomen, hadden veel krachtiger kunnen zijn. Kortom, veel om elkaar heen draaien, maar tot aan het einde weinig daadwerkelijk ingrijpen. Als roman zal dit boek wel geschikt zijn, maar als thriller met personages die lijken op schimmen uit een ver verleden, gaat er weinig dreiging vanuit.
In het laatste deel van de divergent trilogie verlaten Tris en Tobias de stad Chicago. Nu de factielozen de macht hebben overgenomen en Tobias' moeder de leiding heeft, loopt alles mis. Tris, Tobias en hun vrienden laten de muren van de stad ver achter zich en gaan op zoek naar hulp. Die vinden ze en ze komen achter een groot geheim dat iedereen zal verbazen. Een emotioneel en triest einde aan de Divergent trilogie. Samensmelting is veel beter dan zijn voorganger, Opstand. Er gebeurt extreem veel in dit laatste deel en vooral het einde grijpt je bij je hart. De hoofdstukken zijn precies lang genoeg en het taalgebruik was goed. Wel was het af en toe een beetje verwarrend. Ook het wisselend perspectief van Tris en Tobias was heel interessant.
De cover is donker met een donkere hond erop en dat is nog wel mooi maar de titel brulaap past er niet echt bij, wel bij de inhoud. Poëtische verhalen staan ver van mijn comfortzone maar ik wou het toch onbevooroordeeld lezen. Het is het beste om eerst te lezen waar het allemaal over gaat en op te zoeken waarom de schrijver dit boek schreef. Het zijn allemaal stukjes die hij in zijn leven opschreef en die hij later bijeen gevoegd heeft in dit verhaal. Ik geraakte er echt niet door en ik begrijp het boek niet, het is zoals gezegd echt buiten mijn comfortzone en helaas niets voor mij. Het is geen boek dat je als een verhaal kan uitlezen en je moet er echt je gedachten bij houden.
Normaal houd ik niet van korte verhalen maar deze is echt heel eng en goed. Eventjes tussendoor gelezen omdat ik zo gauw geen ander boek bij de hand had.
De thriller Hoog spel is geschreven door Gary Berntsen, in samenwerking met Ralph Pezzullo. Berntsen is een gepensioneerd spion van de CIA, die zich momenteel kandidaat stelt voor de U.S. senaat in New York. Deze republikein in hart en nieren, is echter vooral bekent van zijn bestseller Jawbreaker. Co-writer van beide boeken is de voormalig journalist Ralph Pezzullo. Ralph heeft het reizen met de paplepel ingegoten gekregen, omdat zijn vader een baan had bij buitenlandse zaken en met zijn gezin de hele wereld rondreisde. Pezzullo maakt nog steeds dankbaar gebruik van de, in die periode vergaarde kennis. Matt Freed, agent van de National Counter Terrorism Service (NCTS), wordt in Hoog Spel geconfronteerd met een Iraanse overloper. Deze Iranees, een hooggeplaatst lid van de Iraanse veiligheidsdienst, biedt tegen bepaalde voorwaarden, belangrijke informatie aan. Voor het Amerikaanse staatsburgerschap en een groot geldbedrag, is hij bereid gegevens te verstrekken over een op handen zijnde aanslag op een aantal Amerikaanse steden. Hieruit blijkt dat Matt Freed maar twee weken heeft, om deze terreurdaad te voorkomen. Gary Berntsen presenteert met Hoog spel een thriller, met een ingewikkeld plot. Helaas betekent ingewikkeld nog niet; goed, spannend of ingenieus! In het geval van dit boek betekent het niets anders dan warrig. Zo zijn bijvoorbeeld de plannen van de overloper niet alleen vergezocht, voor het slagen ervan, blijken ze achteraf ook totaal onnodig. Hoofdrolspeler Matt Freed loopt van hot naar haar, bereikt in wezen niets, maar weet toch steeds de juiste weg te bewandelen. Hoe hij dat doet is onverklaarbaar. Mij is tenminste niet duidelijk hoe hij, uit het niets, steeds weer de juiste conclusie weet te trekken. Het eindspel is wat dat betreft helemaal het toppunt. Uiteraard op het uiterste nippertje, ontrafelt hij op magische wijze, het dodelijke complot. Hoog spel heeft de verwachting die het wekt door de tekst op de achterplat, helaas niet waar gemaakt.
Dit is nou zo'n serie die lekker blijft, ook al lees je ze niet snel achter elkaar, je vergeet de hoofdpersonen gewoon niet. Ieder deel leef je weer mee met de inwoners van Virgin River. Ieder deel gebeurt er wel wat spannends, romantisch zowel met de bestaande personages als de nieuwe. Bepaalde acties komen ook iedere keer weer terug in het verhaal bijvoorbeeld het jachtseizoen. Dit is een serie die iedereen kan gaan lezen of je nou een chicklit fan ben of niet.
Wat heb ik mij geergerd aan de hoofdpersoon. Von het eind aan elkaar gebroddeld.
Ik weet niet waar Owan Drake zijn inspiratie vandaan haalt! Ik vond deel I en I.5 buitengewoon fantastisch, maar nu vind ik ze maar gewoontjes! Wat een freaking rollercoaster is dit boek! Dit is voor mijn part beter dan Game of Thrones. Ben zeer benieuwd naar de volgende boeken.
Dit was mijn eerste Nicci French. Ik moet zeggen dat ik wel benieuwd was hoe het af zou lopen, en het daarom snel uit had. Toch viel het me zwaar tegen. Ik ergerde me enorm aan het gezemel van Jane (de hoofdpersoon)... ze was ook in werkelijk élke scène aan het eten, drinken, roken, huilen - of een combinatie van deze activiteiten. En die onnatuurlijke dialogen die erin zitten!! Ik moest de hele tijd maar denken "zo praten mensen niet", en dat stoorde me nogal bij het lezen. Het eind vond ik nogal kort en afgeraffeld, als je kijkt naar de lange opbouw. Het hele boek lang wordt elke emotie tot vervelens toe uitgerafeld, maar aan het eind, als je écht benieuwd bent, wordt er niet op in gegaan. Voorlopig geen Nicci French meer voor mij.
J. Sharpe heeft een duistere wereld gecreëerd met zijn tweeluik Territoria. Dit eerste deel is als een wervelwind die je in hoog tempo meezuigt. Spannend vanaf de eerste letter, met verrassende plotwendingen en realistische hoofdpersonen. Met dit vierde boek van zijn hand heeft hij mijn verwachtingen ruimschoots overtroffen. Cindy, die op korte tijd teveel begrafenissen heeft gezien, wordt zelf het doelwit van moordenaars. Ze vlucht, maar wordt neergeschoten. Haar dood voert haar terug naar een andere wereld. Een wereld waar het Kwaad overheerst. Haar moeder en zusje worden gevangengenomen. Ze probeert hen te redden, maar al snel leert ze dat je niemand kunt vertrouwen. Iedereen ziet in haar de Verlosser, iets wat ze zelf niet gelooft. Een van de laatste dorpen die veilig zouden zijn, is ook vijandig. Ze moeten naar de stad waar de vijand op zijn sterkst is om haar familie te redden. Als eenmaal alle drie de kettingen van Amarath in handen van de vijand zijn, is de overwinning uitgesloten. Een magische ring zou hun kansen nog kunnen keren. Ook hier weet de vijand de hand op te leggen. Cindy weet te vluchten, maar voor hoe lang?
Het is mij helaas niet gelukt om het boek op tijd uit te lezen. Ik kwam heel moeilijk in het verhaal, terwijl de sneakpreview veel belovend was. Dit boek heeft het voor mij niet waargemaakt, misschien ook doordat het niet pakkend, boeiend genoeg is geschreven.
Dit boek vond ik zo spannend dat ik het in een stuk heb uitgelezen, echt een pageturner. Je wilt heel graag weten hoe het eindigt.
Ik zag dit boek voor 1 euro bij Action liggen en met zon bekende auteur kan dat nooit een miskoop zijn, dacht ik. Sommige commentatoren op deze site noemen dit het beste boek van Agatha Christie. In dat geval hoef ik de andere boeken niet te lezen. Na alle lovende woorden viel dit boek toch wel tegen. OK, het plot is wel aardig. Één voor één worden de 10 gasten op het verder onbewoond eiland omgebracht op het ritme van een bestaand versje uit 1869 en een van hen zal de dader moeten zijn, hoe onwaarschijnlijk ook omdat uiteindelijk iedereen zal sterven. In een na-nawoord wordt de verklaring gegeven. Het idee erachter is wel aardig en Agatha Christie is blijkens het voorwoord ook bijzonder trots op deze uitwerking. De stijl en verhaaltrant van het boek is echter van basisschoolniveau. Heel weinig diepgang en recht toe rechtaan beschreven actie. Wellicht dat in 1939 dit een normaal thrillerniveau was, maar anno 2006 is dit toch echt achterhaald. Behalve de toneeluitvoering schijnt er ook een film van te zijn gemaakt. Wellicht dat het verhaal in beeldvorm beter uit de verf komt omdat de regisseur dan meer emotie kan laten zien. Voor de boekenlijst van de middelbare school is het wel een aanrader; een bekend auteur, bekend verhaal, weinig bladzijden (222) en in grote letters gedrukt. Dus dat leest wel snel.
Na het lezen van "toen schiep God Kevin" & "de mol" had ik mezelf voorgenomen om al de boeken van Bart Debbaut te lezen, wat hou ik van zijn schrijfwijze! En wederom heb ik enkel lof voor dit boek! *Sandra Van der Meer getrouwd met Johan en moeder van 3 kinderen leeft een gelukkig leven toch sluimert de dagelijkse sleur als een wolk over hun gezinnetje. Tijdens haar wekelijks zwempartij leert ze Bram kennen, knappe, zelfzekere Bram, ze weet niet wat haar overkomt, vlinders in haar buik. Langzaam maar zeker zoekt Bram een weg in haar leven. En wie is die seriemoordenaar die de stad in zijn ban houdt? Een start van een kat en muisspel! Zoals zijn vorige boeken las dit boek zeer vlot, het hoofdpersonage is zo herkenbaar, geen compliceerde verhaallijn maar eerder een "wie is het". De delen die vanuit het perspectief van de seriemoordenaar is geschreven gaven me de kriebels! Dit is een echte thriller.....met een ongelofelijk plot en een einde als een afgesloten cirkel!
Tosca Lee werd in 1969 geboren in het plaatsje Roanoke, in Virginia. Ze is afgestudeerd op de vakken Engels, literatuur en economie. Haar carrière begon als freelance schrijfster, van o.a. artikelen voor een computerblad. Als logisch vervolg verschenen er in die periode diverse door haar geschreven computerboeken. Het schrijverschap vulde ze aan met modellenwerk en 1996 deed ze zelfs een gooi naar de titel van Mrs. Amerika. Ondanks deze drukke werkzaamheden zag ze ook nog kans om af te studeren in geschiedenis en theologie. Tegenwoordig schrijft Tosca romans met een Christelijke inslag. Lucian. Meesterwerk van een gevallen Engel draait om Clay, een redacteur bij een kleine uitgeverij. Op een dag wordt hij opgeschrikt door de komst van Lucian. Deze gevallen engel eist van Clay dat hij zijn memoires schrijft. Al gauw blijkt weigeren geen optie. De engel ontpopt zich als een groot manipulator en gebruikt zijn duistere gaven om zijn zin te krijgen. In eerste instantie denkt Clay nog onder de druk van Lucian uit te kunnen komen, maar zijn aanvankelijke afkeer verandert al snel in een obsessie. Binnen enkele weken kan hij aan niets anders meer denken, dan aan het verhaal van Lucian. Lucian. Meesterwerk van een gevallen Engel is een aardig boek, maar is geen thriller. Het is zelfs geen spannend boek. Het verhaal geeft, op een verkapte manier, een beknopte samenvatting van de Bijbel. Veel meer stelt het boek niet voor. Leuk voor de liefhebbers van christelijke literatuur, irritant voor de personen die een thriller verwachten. Mijn persoonlijke mening is dan ook dat dit boek niet op de site van Crimezone thuishoort.
Vloekhout ben ik. Johan de Boose schreef mij om van mij af te zijn. Hij droomt over mij. IJlend. En precies zo schreef hij over mij. Iedere nacht. Hij heeft koorts denk ik. Hij rilt. Ik heb hem gezegd dat hij mij moet schrijven. Op-schrijven, begrijpt u? Dat het een keer op is. Dit is mijn testament. En ja, het staat er nu in, in zijn boek, zwart op wit: ‘ik wend me met mijn testament (..) tot eender wie die straks de hemel ziet oplichten en een heilwens prevelt – luister naar mijn wens’. Hij heeft mij ooit voor het eerst ontmoet, in onheuglijke tijden, hij kent mij al zijn leven lang. Er is dus echt nooit een tijd geweest dat hij mij niet kende. Hij schreef eerder over mij. In boeken over Gaius (Geluk) de schelm en Jevgeni de dromer en Bogomil zijn metgezel, over Goedgeborene en Godsboterhammetje. Met die typische Vlaamse humor. Hij heeft nu over mij geschreven in twaalf hoofdstukken als twaalf apostolische stukken. Met steeds korte tekst vooraf over wat komen zou, helemaal zoals de eerste en beste en dus in zekere zin laatste romanschrijver Cervantes deed. Johan de Boose maakte papier van mij. Dat is wat hij deed. In dunne schors gestoken ben ik nu. Ik die ooit olijfboom was, zo ongenaakbaar woest dat Van Gogh mij en mijn familie wilde schilderen. Wij reisden. Door de tijd. Dat is wat wij deden. Zijn oma vertelde denk ik over moeder Maria (Maryam, schrijft hij), en hij luisterde en hij wist het kind dat zij kreeg was niet van haar. Ja natuurlijk ook van haar, maar vooral en allermeest en hoe dan ook van hem. Hém noemde zij hem. Het is van Hem. En Johan huilde. Hij huilde haar tranen. En hij schopte tegen de boom in de tuin en noemde mij vloekhout. Het zout in zijn ogen prikte als een gek, als woestijnzand. En hij spijkerde haar kind met zijn kleine harde vuisten op mijn bast. Vanaf die tijd is het dromen begonnen, het echte reizen. En het boek is zijn verslag. Ik werd woest omgehakt. Hij schreeuwde nee. Maar ja. Ik werd zijn kruis. Zijn hartstocht. Zijn bloedvocht. Haar kind van Hem was dood. Hij zag mij overal. Traliewerk. Kruis tegen kruis tegen kruis. En hij sloot zijn ogen. Hij zag Maria voortaan blind. Zijn Maryam. Zo werd ik tot icoon. Hij framede haar voor zich met mij. En wij reisden. Hij wilde mij ergens begraven. Ook ik zou eens ongezien zijn. Hij wilde mij redden. Haar redden. Hem. Hij liep als een Don Quichot blind de weg van het christendom. Hij had alleen mij, als een wichelroede, talisman. Maar waar hij ook ging, waar hij ook heentrok, Europa, Rusland, en wie hij ook sprak, toneelmeesters, monniken, filosofen, handelaren, vorsten, kunstenaars, ruimtevaarders (ja het is een heerlijk rijkbevolkt boek!), nergens vond hij rust voor mij, voor haar – om nog één keer elkaar in de ogen te zien en ze daarna voorgoed te sluiten. Nu ik over mij schrijf, dit boek van hem recenseer, dit droomportaal – ook anderen zullen over mij, over hem willen schrijven, lovend of hoofdschuddend –, het komt mij voor dat dit voor eeuwig is. Dit is mijn testament. Er is een Oud en er is een Nieuw Testament, dit is het Laatste Testament. Het laatste, over de waarheid en niets dan de waarheid. De Boose wil van mij af. Hij wil de koorts niet meer. Elke keer duik ik op als uit het niets en bezorg ik hem rillingen, en niet alleen hem, ook anderen – altijd ouderen overigens, nooit kinderen. Kinderen komen in het boek niet voor. Dat valt wel op. Behalve die ene dan, Jesjoea, die altijd kind is gebleven. Maar niet leven mocht. En ook Maryam, het kindmoedertje, toen ze nog dansen kon en als ze weer dansen mag, voor zichzelf en voor God. Maar hoe hinderlijk zijn eeuwige kinderen, wordt in alle eeuwen gedacht. Johan de Boose is schrijver en wil leven, niet schrijven. Dit is zijn boek over boeken. En, voor wie goed tussen de regels leest, ook over Arthur van Schendel, Willem Jan Otten, Joost de Vries, paus Franciscus en zijn kerk. Maar hij is tot mij veroordeeld. Hij kan niet van mij af. Hij komt niet van mij los. Ik ben zijn alle-snaren-beroerende vloekhout. Mijn papier is geduldig, al raakt het een keer op. En al worden mijn letters door vuur verast, of zou elke boom worden gekapt, waar woorden met hart en ziel worden gesproken, geschreeuwd, gesnikt of gefluisterd, worden doden gewekt. In het boek is per tekst nog net een kleine foto te zien. Zijn waarheid, of onze waarheid, of die van 2000 jaar religie, raakt steeds meer uit zicht. Een kleine foto is het. Van de icoon. Te zien precies bij de uitgang van de roman. Maar daar gaan de ogen open. Wat hier wordt gelezen moet blijven. Johan de Boose moet schrijven. Dat is mijn laatste wens. Ik kan niet in zijn schaduw staan. Maar liggen misschien wel.
In Catch 22 volgen we Yossarian, piloot bij de Amerikaanse luchtmacht, die tijdens W.O. II op een eilandje in de Middellandse Zee gekazerneerd is. Van hieruit moet hij met zijn squadron vijandelijke doelwitten bombarderen . Het hele verhaal draait erom dat zijn oversten het aantal vluchten dat nodig is om naar huis te mogen gaan, voortdurend opvoeren. Yossarian wordt er gek van zijn leven telkens weer op het spel te moeten zetten, terwijl hij eigenlijk al lang ongedeerd naar huis had kunnen gaan. Hij besluit dus om zich echt gek te laten verklaren omdat hij vindt dat je goed gek moet zijn om nog langer vluchten uit te voeren. De legerartsen vinden dan weer dat het feit dat hij zo snugger is om zich gek te laten verklaren net bewijst dat hij het niet is (want volgens zijn eigen logica zijn zij die wel blijven vliegen dus eigenlijk diegenen die gek zijn). Dus moet Yossarian vluchten blijven uitvoeren. Zo zit het boek barstensvol van tegenstellingen en onmogelijkheden: catches 22. Na het verschijnen van dit boek werd ‘een catch 22’ immers de algemeen gangbare term voor ‘een algemene situatie waarin een individu twee acties dient te verwezenlijken die wederzijds afhankelijk zijn van de andere actie, welke als eerste dient te zijn voltooid’ (Wikipedia). Mooi is ook hoe Heller de draak steekt met de leidinggevenden in het leger (en bij uitbreiding in elke organisatie). Het wemelt in het boek van superieuren (die veilig aan de grond blijven). Zij zijn slechts met één zaak bezig: opklimmen op de hiërarchische ladder. En dit terwijl de ‘gewone piotten’ het slagveld worden opgestuurd. Natuurlijk is Catch 22 een cultboek. Toch was het voor mij geen page turner. Ook al blijkt na enkele pagina’s dat Heller een komisch effect beoogt door een zeer ernstig onderwerp heel luchtig te benaderen, toch ervaar ik dat dit moeilijk 475 pagina’s lang vol te houden is. Het vergt dus wat geduld je erdoor te wurmen, maar dit wordt beloond met een pakkend einde. Uiteraard was dit boek in zijn tijd een revelatie in boekenland. Heller braakt bij monde van hoofdrolspeler Yossarian en de talrijke nevenpersonages niets dan onzin. Op zich onderstreept dit uiteraard het zinloze van een oorlog. Als lezer heb je verder het gevoel voortdurend cirkeltjes te draaien en dat is nu net wat Yossarian ook doet: hij moet vluchten blijven vliegen terwijl hij maar één ding wil: naar huis gaan (en als lezer wil je op den duur ook maar één iets: dat het boek uit is.) Als klassieker is dit wellicht een must op je leeslijst, maar dan wel een waar je wat moeite moet voor doen.
Dit boek heeft me geraakt. Ik ben weer iets over de tweede wereld oorlog te weten gekomen wat ik eigenlijk nog niet wist. Hoewel er wat onwaarschijnlijkheden in het boek zitten was dit treurige en soms hartverscheurende boek zeker de moeite van het lezen waard.
Elke is biologiestudente en worstelt met haar leven. Ze worstelt met haar genderidentiteit. Ze is blijven hangen tussen kind en volwassenen, tussen man en vrouw. ’s Zomers gaat ze naar haar oudtante Ko, die één is met de natuur. Ze helpt haar in de moestuin en ze constateert dat de vorm van het leven niet vanzelfsprekend is. Eigenlijk voelt Elke zich als mens nergens thuis. Dan ontdekt ze ‘de wateraap’. Dit wezen voelt zich wél overal thuis, leefde soms op het land, soms onder water. Dan gaat ze voor haar studie naar Wenen om te onderzoeken wat wat de missing link zou kunnen zijn tussen mens en aap: de ‘wateraap’ Het verhaal komt zeer traag op gang en kenmerkt zich door lange en moeilijk te begrijpen zinnen. Ik had de grootste moeite om te kunnen verplaatsen in de persoon Elke. Ik begreep haar gedachtegang niet en de geformuleerde zinnen kwamen onwerkelijk en vreemd op mij over. Later in het boek, nadat ik mij echt door de eerste bladzijden heen heb geworsteld, liep het verhaal wat vlotter. Maar echt gemakkelijk te lezen is dit boek niet. De boodschap, die de schrijver de lezer wil brengen is naar mijn idee ‘de worsteling met de identiteit’. Maar echt goed uit de verf kwam deze boodschap niet, vond ik.
Bridge of Clay, het nieuwe boek van Markus Zusak, de schrijver van The Book Thief, maar geheel verschillend in stijl en verhaal. Het verhaal gaat over vijf broers, Matthew, Rory, Henry, Clay en Tommy, die samen in hun ouderlijk huis wonen zonder hun ouders. Moeder is overleden en vader is daarna vertrokken. Het verhaal wordt verteld door de oudste zoon Matthew maar hij verteld het verhaal van Clay. Het is niet chronologisch verteld maar je leest van verleden naar het begin van het verhaal tot nu. In het begin las het een beetje onwennig omdat ik nog in het verhaal moest komen en moest wennen aan het verspringen van de tijd, maar toen ik eraan gewend raakte werd ik geheel mee gesleept in het verhaal, en leerde ik de hoofdpersonen goed kennen, ook waar ze vandaan komen en hoe het zo gekomen is zoals het nu is. Er zijn puzzelstukjes die langzaam op zijn plaats vallen. Ik ben gaan houden van de schrijfstijl en van het verhaal, tegen het einde was mijn geboeidheid voor het verhaal een beetje afgezwakt maar ik wilde het hele verhaal wel te weten komen dus moest ik het wel echt uitlezen. Het is prachtig geschreven, veel poëzie en woordspelingen zitten in het boek. Ook komen er veel opsommingen in, eigenlijk weet je pas op het einde van het deel of hoofdstuk wat er met sommige opsommingen bedoeld wordt. Voor mij las het langzamer dan dat ik normaal gewend bent omdat ik iedere zin tot me wilde nemen en alle woorden wilde sponzen zodat ik geen puzzelstukje zou missen. Voor mij is Zusak een echte meesterverteller en ik zal zeker uitkijken naar zijn volgende boek.
Sarah Pinborough schrijft sinds 2004 boeken, thrillers en fantasy verhalen maar ook boeken voor jong volwassenen en televisieseries onder meer voor de BBC. Tot nog toe zijn twee werken van haar vertaald, Wat jij niet ziet en 13 minuten, de laatste is een jeugd thriller. Wat jij niet ziet is een psychologische thriller die echter bij momenten chicklit-achtig aanvoelt. Het verhaal komt traag op gang en kabbelt zo goed als heel het boek door. De auteur plaagt de lezer. Regelmatig laat ze vallen dat er dingen te gebeuren staan, dat het niet is zoals het lijkt maar dan is het wachten tot bijna aan het einde van het boek eer je enig zicht begint te krijgen over het hoe en wat. En tot zolang ontwikkelt het verhaal zich nauwelijks, zelfs op het saaie af en er is nogal wat herhaling. Op den duur begin je er zowat over te lezen. Het psychologische element komt ook nog eens helemaal ongeloofwaardig over. Het einde is dan ook nog raar. Op een bepaalde manier heeft Pinborough er wel naartoe gewerkt maar toch heb je het gevoel dat het zomaar out of the blue komt en blijf je verweesd achter. "Dit boek wordt jouw nieuwe obsessie" volgens Harlan Coben op de cover. Dat geldt misschien voor sommigen maar voor mij was het een teleurstelling. Quotes on the cover cannot be trusted, is hoe langer hoe meer mijn ervaring. Wat jij niet ziet leest verder wel gemakkelijk maar daar is alles mee gezegd.
We hebben er even op moeten wachten, de nieuwe van Tess Gerritsen. De zondares verscheen echter vorig jaar al bij de boekenclub. Een paar maanden geleden kregen ook de niet leden de kans om de nieuwe Gerritsen te verslinden. Verslinden, want deze zevende thriller van haar hand is een bijzonder goed boek met een opmerkelijk sterk plot. In De zondares zien we Jane Rizzoli weer terug als de eigenzinnige detective uit Boston. Ze zit met de brute moordaanslag op twee nonnen in een bijna hermetisch afgesloten klooster. Patholoog-anatoom Maura Isles  de Koningin van de Doden  onderzoekt het lichaam van een van de slachtoffers, een twintigjarige non, en ontdekt dat deze onlangs bevallen is van een baby. De tweede non ligt buiten bewustzijn in het ziekenhuis. Niet veel later wordt Isles opgeroepen om een volledig verminkt lichaam te onderzoeken, gevonden in een achterbuurt van Boston. Ze staat voor een raadsel. Het lijk is ontdaan van zowel handen en voeten en het gezicht is als een masker van het hoofd gestroopt. Tot overmaat van ramp staat ook haar ex - de oprichter van een medische liefdadigheidsinstelling - na drie jaar weer voor haar deur. Toeval of heeft zijn plotselinge bezoek een andere reden? Detective Rizzoli weet zich zowel met de zaak van de vermoorde nonnen als haar eigen hormonen geen raad. Zeker wanneer blijkt dat de FBI, in de vorm van haar scharrel Gabriel Dean, ook bijzonder veel interesse heeft voor de zaak en zich weer meldt in Boston. Het moet gezegd. In De leerling  mijn kennismaking met Tess Gerritsen  had ik bij tijd en wijlen moeite met het karakter van detective Rizzoli en vond ik de auteur wat slordig omgaan met de vele lijntjes die niet bevredigend werden afgesloten. In De zondares is het hele andere koek. Gerritsen wist mij niet alleen warm te krijgen voor de nukkige Rizzoli,?ze smeedde zeer knap de verschillende verhaallijnen naadloos aaneen. Nagelbijtende spanning, huiveringwekkende details, humor, een vleugje romantiek en een bijzonder goed uitgewerkt plot zijn de ingrediënten van deze pageturner van Gerritsen. Vier verdiende sterren en een echte Must Read tip voor de vele fans van Mo Hayder en Karin Slaughter.
Grof wild is een boek van Pieter Aspe, die volgens De Morgen schrijft op internationaal niveau. Dat is volgens mij niet van toepassing is op dit boek, maar wie ben ik om dat tegen te spreken? We kennen hem allemaal enerzijds van zijn bekende detectiveverhalen over Pieter Van In, een hoofdrechercheur uit Brugge, die samen met zijn team als een echte deus ex machina alle misdaden oplost binnen enkele dagen. Anderzijds is hij ons bekend van VTM, waar hij regelmatig een gastrol speelt in de serie Aspe. Spijtig genoeg komt Herbert Flack niet voor in deze thriller, het is een van de enige boeken van Pieter Aspe die niet draait rond inspecteur Van In en zijn team. De Tittel van het verhaal verwijst naar de locatie van het verhaal namelijk de Ardennen en naar de manier waarop het koppel opgejaagd word als grof wild. Ik heb er ongeveer een week over gedaan om het boek uit te lezen en vond het eerder een teleurstelling. De Standaard Boekhandel geeft me in ieder geval gelijk want het is het goedkoopste boek van Aspe en alleen verkrijgbaar op bestelling. Er gebeurt vrij tot zeer weinig in het boek maar misschien is dit wel omdat het net zo een kort boek is (123 pagina’s). Het boek heeft in tegenstelling tot Pieter Aspe geen prijzen gewonnen. Hij won onder andere de Hercule Poirotprijs voor Zoenoffer, Humo's Gouden Bladwijzer voor De vijfde macht en de Hercule Poirot Oeuvreprijs voor Aspes gehele oeuvre. Aspe is een schrijver die begonnen is op latere leeftijd. Hij maake zij debuut toen hij 45 was (in 1995). Het boek dat ik gelezen heb, Grof wild, is voor het eerst uitgegeven in 1998. Waarschijnlijk is het boek veel eerder geschreven, maar is het pas na het succes van zijn andere boeken als publiceerbaar bestempeld, dit omdat het boek veel amateuristischer geschreven is en er geen sprake is van Van In. Je merkt ook dat het een oud boek is aan onder andere de geschatte waarde van het telecommunicatiebedrijf van Victor Borremans dat geschat was op 1,2 miljard frank wat nu een 30 miljoen euro zou zijn. Ik vind het wel spijtig dat men dit niet aangepast heeft in latere drukken. Misschien is de auteur wel gewoon fervent fan van wiskunde, dat zou verklaren waarom het hoofpersonage plots met Pythagoras berekent hoe hij een ladder in de modder moet plaatsen om zo door het raam van een chalet te klimmen en dit allemaal met een gebroken been. Om even samen te vatten: het verhaal gaat over Eva, de vrouw van een succesvol zakenman, genaamd Victor. Om hun 25ste huwelijksverjaardag te vieren, huurt ze een chalet in de Ardennen. Ze kiest voor de Ardennen omdat ze weg wil van de buitenwereld en niet wil dat Victor afgeleid wordt door zijn werk (cliché). Hier zal ze binnenkort geen last meer van hebben, want Victor gaat een miljardendeal sluiten met Japanners om zijn bedrijf te verkopen. Ze laat ook acteurs inhuren door een collega van Victor om hem bang te maken en zo de passie terug in hun relatie te krijgen. Wat ik een bizar en vergezocht idee vond. De acteurs blijken criminelen te zijn en het verhaal begint zo eindelijk spannend te worden. Persoonlijk vond ik het geen goed boek en was ik wel vrij teleurgesteld. Ik had speciaal gekozen voor een boek van Pieter Aspe omdat ik er al eens een boek van gelezen had, het was er wel één over Van In. Ik moet wel toegeven dat het me ook aansprak omdat het een kort boek was en ik niet echt een goede lezer ben. Ik heb wel gemerkt dat een kort boek veel minder aangenaam is om te lezen omdat er veel minder details inzitten en het zich echt tot de hoofdzaken beperkt. Zo kunnen de karakters van de personages minder uitgediept worden en zo kun je je ook minder goed inleven in het verhaal. Om het mooi te verwoorden: Grof wild is een kort boek, maar Grof geschreven.
Ik vond het vorige werk van Hayder maar zozo, maar nu springen de vonken eraf... De plot valt wat magertjes uit voor een thriller (daarom geen 5de ster), maar wat een briljante stijl hanteert ze toch als ze de aandoenlijke naïviteit van de Nanjing-chinezen diametraal tegenover de wreedheden van het Japanse leger plaatst. Daarnaast schetst Hayder een nuchter portret van de hedendaagse, zichzelf voorbijsnellende (en niet omkijkende) Japanse maatschappij a.h.v. de lotgevallen van de Engelse Grey, die ook nog steeds op zoek is naar zichzelf na een verschrikkelijke gebeurtenis uit haar verleden. Een lezeres omschreef in een recensie Hayder's stijl als 'mooischrijverij': tja, Hayder heeft inderdaad geen behoefte aan rondvliegende ledematen om haar punt te maken; haar proza zorgt er wel voor dat de vroege premisse van naderend onheil je alsnog een slag in het gezicht verkoopt. Als je daar in slaagt, dan ben je een grote... Ach, kende het genre maar meer dergelijke 'mooischijvers'.
Om even te reageren op Gudrun Voets wat mijn rescentie betreft... eerst en vooral zou ik aanraden even het boek Red Dragon ter hand te nemen en inderdaad niet de film te bekijken voor u zo stevig van leer trekt want de film is inderdaad maar een flauw afkooksel van het boek van Harris. Dat ik kleinburgelijk zou zijn en enkel het talent van eigen bodem naar de dieperik wil kelderen houdt ook geen steek... zie maar naar de recensies die ik eerder publiceerde omtrent Jef Geeraerts en Johanna Spaey. Mijn argumenten houden wel degelijk steek!
Daar is het boek dan eindelijk! Het debuut van Soraya Vink, Persona. Hoofdpersonage Elvira Selas zat al een tijdje in haar hoofd en kreeg steeds meer vorm. Drie jaar lang schreef ze en deed ze research en nu is het resultaat. Op de cover direct een intrigerende quote “Hij is een crimineel, zij is een rechercheur. Broer en zus, is de familieband sterker dan de wet?” Rechercheur Elvira Selas keert terug bij het politiekorps na een jaar onder de radar te hebben geleefd in haar geliefde Spanje. Door een verkeerd afgelopen infiltratie in het Naves-drugskartel, moest ze haar undercover carrière beëindigen. Ze gaat nu aan de slag bij de afdeling Zware Criminaliteit, waar ze weer moeten samenwerken. Direct wordt ze samen met haar team geconfronteerd met een dubbele moord. Bij de lichamen wordt een mysterieuze rouwkaart met een Latijnse tekst gevonden. Persona is een spannende en originele thriller waar het zeker niet alleen om drugs draait. Er speelt veel meer in het soms ingewikkelde leven van rechercheur Elvira Selas. Haar plan om de boven- en onderwereld strikt gescheiden te houden is veel zwaarder dan gedacht en vraagt het uiterste van haar. Interessant is de cursieve toevoeging uit het politie of infiltranten handboek, waar Elvira probeert aan vast te houden en daardoor leer je haar nog beter kennen. Haar interne onrust wordt heel sterk en scherp verwoord door Soraya Vink en is voelbaar. Prachtig is de zin op bladzijde 327, waarin Soraya Elvira perfect typeert: “Er is iets in me wat zegt dat ik slachtoffers moet helpen zodra ze dat zelf niet meer kunnen. Zodat hun verhalen niet in een stoffig archief eindigen en ze vervolgens vergeten worden”. Soraya Vink laat zien dat ze gedegen research heeft gedaan voor ze begon met het schrijven van Persona. Infiltratie, het leven van een rechercheur, maar ook (de geschiedenis van) Spanje kennen geen geheimen meer voor haar. Persona komt heel realistisch over, geen enkele gebeurtenis wekt enige twijfel op. De toevoeging van een zwarte, onbekende bladzijde uit de tijd van het Franco-regime is intrigerend en een sterk motief. Persona gaat heen-en-weer in de tijd, maar is nooit enige verwarring in welk leven van Elvira je je bevindt. Door de toevoeging van het perspectief van de dader is het verhaal compleet van A tot Z. Ook de vertaling van het gebruik van het Spaans is heel speels verwerkt in het tekst en creëert geen moment twijfel. Aan het einde van Persona laat Soraya een klein deurtje open voor een eventueel vervolg, maar dat rijst er toch wel de vraag, in welke wereld zal Elvira dan leven? Soraya schrijft met grote overtuiging alsof ze al vele thrillers op haar naam heeft staan en dit maakt van Persona een heel sterke (psychologische) thriller van een veelbelovende, nieuwe naam bij de Nederlandse misdaadauteurs. Ieder woord is raak, er wordt geen letter verspild en alles draagt bij aan het sterke plot. Met Persona heeft Soraya een zeer prettig, leesbare thriller geschreven met vaart, die absoluut smaakt naar meer.
Dat het boek het aantal sterren van mij krijgt die ik gaf heeft te maken met het verwachtingspatroon. Als "boek van het jaar" in de Vrij Nederland Detective & Thrillergids verwacht je een thriller en dat is het in de verste verte niet. Graeme Macrae Burnet (1967. Kilmarnock,VS) heeft een roman geschreven wat opgehangen is aan een drievoudige doodslag in een Schots gehucht in het midden van de 19e eeuw. Het boek is grofweg opgedeeld in drie delen, De realiteit weergeven door de bril van Roderick MacRae, het onderzoek en het proces, en het geeft je een mooie inkijk in het leven en de gedachtegang van die tijd. Het trage levensritme, het zware leven en het lijden van de gewone man zijn prachtig beschreven. Maar het verhaal is dunnetjes. Kracht van het boek is naast de reeds genoemde facetten de weergave van het verhaal zonder een bepaalde moraal mee te geven. De lezer wordt gevraagd na te denken en zelf te overwegen wat goed is of fout. Conclusie: helemaal geen slecht boek maar wat een raar iets dat het in de markt is gezet als thriller.
In 1973 werkt Olga als hulpje in kapperszaak "De Pijpekrul'' in Rotterdam. Ze is niet echt tevreden met haar leven en wil zo graag gelukkig worden met een man en kinderen, zoals haar vriendinnen dat hebben. Als Rutger haar leven binnenwandelt, heeft ze de man van haar dromen gevonden en doet ze alles om dat zo te houden. Veertig jaar later heeft Cassandra net haar relatie beeindigd. Ze heeft een huis gekocht in Rockanje en wil daar een nieuwe start maken en een praktijk als voedingsdeskundige beginnen. Haar toekomstplannen lopen anders als ze elke nacht een ijselijke gil hoort om dezelfde tijd. Ze gaat op onderzoek uit en ontdekt dat er 40 jaar geleden in haar woonhuis een man en een vrouw op afgrijselijke manier zijn omgebracht. De ontknoping van de moord blijkt voor iedereen gevolgen te hebben gehad... Het verhaal van Judith omvat twee verschillende tijdsperiodes. Door de vrij korte hoofdstukken zorgt het dat het verhaal je blijft boeien en je door wilt blijven lezen. Het is totaal niet storend om steeds te wisselen van tijd, omdat de jaren '70 zo levensecht worden beschreven. Het verschil van toen en nu is daardoor heel goed van elkaar te onderscheiden. Bijna elk hoofdstukje eindigt met een spannend fragment, wat maakt dat je snel door wilt om meer te weten te komen. In de proloog wordt de spanning al goed weggezet en het hele boek blijft dat ook zo, nergens zakt het verhaal in en blijft het je verrassen en boeien. Je wilt weten wat er met Olga en Cassandra gebeurt en wat de twee vrouwen wellicht met elkaar te maken hebben. Je probeert zoals altijd bij een thriller mee te denken met de schrijfster, maar Judith zet je steeds op het verkeerde been en de verrassing bewaart ze voor het eind. De personages zijn heel goed uitgewerkt. Je begrijpt waarom de twee vrouwen hun keuzes maken. Vooral de achtergrond van Olga laat me snappen waarom ze zo wanhopig op zoek is naar de 'ware'. De titel kan ik niet uitleggen zonder iets te verraden van het verhaal. Daarvoor moet je het gelezen hebben, zodat je weet welke bijzondere reden Judith hiervoor heeft. Ik vind dit weer een heerlijke thriller van Judith's hand. Voor haar fans herkenbaar door haar bijzondere manier van vertellen: ze kan je laten gieren van de lach maar ook misselijk maken door haar manier van beschrijven. 'Vreemden in de nacht' vond ik iets minder rauw dan we doorgaans van haar boeken gewend zijn. Mijn verwachting van dit boek was vrij hoog, aangezien ik bijna alle boeken van Judith heb gelezen en ze allemaal heb verslonden. Ook deze keer heeft de schrijfster dit voor mij weer waargemaakt! Een echte aanrader dus!! Maar met waarschuwing: als je begint, wil je m niet meer wegleggen!!
Walter Raam begeeft zich in een kunstenaars wereldje waar alles alleen lijkt te draaien om geld, seks , drugs en af en toe het verkopen van een schilderij. Op een rauwe en realistische wijze wordt de doelloosheid en oppervlakkigheid van dit leven in beeld gebracht. Best een aardig boek, maar geen topper.
Nilgün beschrijft in korte verhaaltjes een aantal jaren van haar leven en vooral ook de relatie met haar moeder. De verhaaltjes springen in de tijd heen en weer en het geheel is humorvol uitgewerkt.
Ik vind het niet fijn hoe het geschreven staat en de verhaallijn vind ik ook niks. Ik had dit niet verwacht van J.K.Rowling. Het lijkt op een fanfictie verhaal.
Dit boek is in feite een sequel van 'De kunst om in koor te huilen'. Het kan apart gelezen worden maar met het eerste boek als achtergrond is het toch heel wat interessanter. Allan is nu een volwassen man geworden en heeft bepaald geen goede herinneringen aan zijn jeugd. Als zijn vader sterft, staat hij dan ook niet te springen om zijn moeder te bezoeken, maar hij doet het toch, samen met zijn zus, Sanne. Beiden zijn psychologisch bepaald nog altijd niet stabiel te noemen. Hun bezoek aan het ouderlijk huis zet een aantal ontdekkingen en ontboezemingen in gang over het reilen en zeilen van het vroegere gezinsleven. Ook hoe Allan's vader gestorven is, blijkt nogal mysterieus te zijn en Allan zet alles op alles om dit verder te onderzoeken. Het verloop van het verhaal doet uiteraard denken aan het eerste boek, en is daarom niet meer zo verrassend. Toch kan je enorm goed meeleven met alle personages. Het is opnieuw zeer intimistisch en zwart komisch geschreven. De personages zijn zo onschuldig en naïef en hun plannen lopen nooit echt zoals voorzien. Het is echt de moeite om er je verder in te verdiepen als je het eerste boek al uit hebt. Hoewel het in dezelfde trant geschreven is en het verrassingseffect toch wat weg is, blijft het een super goed boek!
De titel van de recensie geeft weer waarover het boek gaat. Hij is verkocht als een roman maar kan zeker ook doorgaan voor een psychologische thriller. Voor mij is het echter een mooi pamflet over de houding van onze maatschappij tegenover verkrachtingen dat hier mooi verwerkt is in een thriller. Ook de problemen met drugs komen ook zeer goed aan bod. Het boek heeft ook alle elementen van een thriller. Dochter verdwijnt. Dood aangetroffen na lange tijd. Wie zijn de daders? De politie heeft een vermoeden maar daar blijft het bij. De moeder gaat zelf achter de waarheid en rijpt in . Dit alles komt haar zwaar te staan. Deze keer grijpt de politie wel in en stuurt de moeder naar de gevangenis. Besluit: We dronken een glas, we p... een plas en alles bleef zoals het was. D.w.z. dat wat in het boek beschreven is, komt vandaag, morgen en overmorgen in de werkelijkheid steeds opnieuw voor. Wat de kaft betreft vind ik het niet geslaagd. Wat de vertaling van de oorspronkelijke tittel: Kata naar ik zal straffen is wel ver gezocht. Ik geef maar twee sterren daar het als thriller zijn doel voorbij schiet. Als pamflet , aanklacht, is het OK.
Ik heb eigenlijk niet de gewoonte om recensies te schrijven over het werk van mijn collega's (inderdaad, ik schrijf ook thrillers, zie maar op www.stefaanvanlaere.be of elders op deze site), maar dit keer wil ik graag een uitzondering maken. En wel voor Bavo Dhooge, wiens verzameld thrillerwerk ik hier in één keer graag zou roemen omdat hij een originele stem in thrillerland laat luiden. Ik heb nog niet alle vier zijn thrillers over Pat Somers gelezen (sorry Bavo, maar dat verdomde tijdsgebrek nietwaar...), maar die ik wél gelezen heb (SMAK, Spookbloem en het begin van Star) wisten me bijzonder te bekoren. Bavo balanceert namelijk vakkundig op het slappe koord tussen hilarische toestanden, kitsch, pulp en camp met een zelden geziene flair. En dan zijn er natuurlijk nog zijn andere boeken die hij welhaast sneller schrijft dan de lezers ze kunnen lezen.Kortom, een schrijver naar mijn hart die ik hier graag warm zou aanbevelen. En nee, Bavo heeft mij NIET omgekocht om deze lovende woorden te schrijven, ik meen ze ook. Er is genoeg naijver in de wereld, dacht ik...
"Lichte Jaren" is het eerste deel in een reeks boeken over de familie Cazelet. Het geheel beschrijft de periode van eind jaren '30 tot na de Tweede Wereldoorlog. We lezen in dit deel met name de belevenissen van de familie tijdens hun zomervakantie van 1938 in Sussex. Dit deel heeft mij geen enkel moment echt weten te bekoren. Het verhaal kabbelt voort zonder dat duidelijk wordt wat de gedachte is. Hierbij moet wel worden opgemerkt dat er taalkundig gezien mooie zinnen voorbijkomen. Het wordt alleen nooit echt een geheel. Vermoedelijk is dit deel bedoeld als inleiding voor het vervolg van de serie. Dat zou dan betekenen dat de delen niet afzonderlijk gelezen kunnen worden. Ik vind dat een kwalijke zaak. Natuurlijk kunnen de vervolgdelen meer actie en intriges bevatten maar het vereist wel veel doorzettingsvermogen je door deze inleiding van ruim 500 bladzijden te worstelen. Bovendien moet "Lichte Jaren" afzonderlijk van de vervolgen worden beoordeeld. Wellicht is dit verhaal meer geschikt voor een vervolgserie op televisie... Het ontbreken van een afgerond geheel en het oneindig kabbelende verhaal maken dat ik in mijn beoordeling voor dit boek niet verder kom dan 2 sterren.
In het boek altijd het bruidmeisje volgen we het leven van de 31-jarige Maddie. Maddie werkt als assistent-eventplanner voor haar onmogelijke bazin Shona. Als er kans is op promotie grijpt ze deze met beiden handen aan. Ze begint aan een enorme uitdaging, namelijk het organiseren van een naamfeest waar niets te gek voor is. Maddie probeert wanhopig indruk te maken op de directie, maar gaat dit haar ook lukken? Tijdens haar werk als eventplanner leert ze Will en Tom kennen, twee totaal verschillende mannen. Will is altijd in voor een lolletje, terwijl Tom juist een stuk gereserveerder is. Maar voor wie moet Maddie kiezen? ‘Hij was leuk om te zien, dat kon ik niet ontkennen. Bruine ogen, maar lichtbruin- een beetje goudachtig als je er recht in keek – en zijn zwarte haar was kort op zijn hoofd geschoren, wat hem de uitstraling van action man gaf maar hem stond het wel’ Alsof het leven van Maddie nog niet ingewikkeld genoeg is gaat haar ene beste vriendin trouwen en de andere scheiden. Natuurlijk is Maddie enorm gevleid dat ze Laurens’ bruidsmeisje en ceremoniemeester mag zijn, alleen legt deze verantwoordelijkheid wel een enorme druk op hun vriendschap. Aangezien Lauren zich ontpopt als een echte bridezilla. Ondertussen probeert ze Sarah zo goed mogelijk door de scheiding heen te helpen, in de vrije tijd die ze amper nog heeft. In het begin van het boek vraag je jezelf af waar het verhaal precies heengaat, er gebeurd zoveel dat het eigenlijk lastig is om te volgen. Als lezer moet je hier wel van houden. Als je eenmaal in het verhaal zit, wil je blijven lezen. Het boek is gewoon een heerlijke chicklit geschreven met een dosis humor waar je blij van wordt, want lachen bij ‘altijd het bruidsmeisje’ dat gaat sowieso gebeuren. Natuurlijk is het verhaal hier en daar over de top, maar dat past helemaal in het verhaallijn van dit boek. Een extra tintje in dit boek is dat Maddie bij elk hoofdstuk een dagboek bijhoudt als bruidsmeisje. Deze worden natuurlijk komisch ingevuld. Een heerlijk begin van een hoofdstuk. De cover past bij het verhaal, is zomers, vrolijk en je wil meteen lezen waar het boek precies over gaat. Als je houdt van chicklits, geschreven met humor, kan dit boek niet ontbreken in je boekenkast of voor aankomende vakantie in je koffer. Al moet ik wel zeggen dat het misschien geen aanrader is als je nét een bruiloft moet organiseren voor een bridezilla ;) Bedankt uitgeverij: Boekerij voor het recensie-exemplaar.
Franck Thilliez is een guitig ogende dertiger. Vorig jaar bracht hij het sombere Noord-Frankrijk tot leven in het huiveringwekkende Het gruwelhuis. Het was zijn debuut in Nederland en Vlaanderen en het ging meteen in 7500 exemplaren over de toonbank. De reacties waren verdeeld. Sommige recensenten bejubelden de poëtische manier waarop Thilliez vorm gaf aan ‘la Bête’, een psychopaat pur sang, anderen vonden de gruwel onverteerbaar. Schaduw van de Beul is geen vervolg op Het gruwelhuis, maar heeft er wel veel kenmerken van. De horror swingt de pan uit. Als je daar niet van houdt, kan je Schaduw van de Beul best links laten liggen, want andere opmerkelijke kwaliteiten heeft het boek niet. De hoofdpersonages zijn Cathy en David. Samen met hun dochtertje Clara vormen ze een redelijk gelukkig gezinnetje, Cathy is verslaafd aan tranquillizers en David balsemt lijken. Hij schreef onlangs een misdaadroman (rond inspecteur Jack Frost) en sindsdien worden hij en Cathy gestalkt door een waanzinnige Miss Hyde. Het aanbod van een Arthur Doffre, een rijke, zwaar gehandicapte man, komt als geroepen. Hij wil David inhuren als ghostwriter. David moet hem een rol geven in zijn volgend boek en Doffre wil dat dat boek over Beul 125 gaat. Hij wil de geest van die seriemoordenaar doorgronden, zijn beweegredenen en zijn obsessie met getallen. Beul 125 vermoordde ouders na een langdurige marteling in het bijzijn van hun kinderen. De kinderen liet hij gaan nadat hij zijn handtekening, een mysterieus getal, op hun hoofdjes tatoeëerde. Doffre wil David rijkelijk belonen voor zijn pennenvrucht, en bovendien neemt hij hem en zijn gezinnetje mee naar zijn bungalow in het Zwarte Woud. David kan daar ongestoord schrijven en Cathy kan tot rust komen. Natuurlijk pakt het anders uit. De bungalow staat verloren in het immense bos, de sneeuw ligt meters dik, er sluipen bloeddorstige lynxen en een vreemd creatuur rond, de telefoon doet het niet en als kers op de taart hangen er kadavers van varkens voor het raam. Dat laatste als wetenschappelijk experiment van een groep entomologen, een beetje zoals the bodyfarm van Bill Bass (zie Het lijkenhuis uit 2006 door Jefferson Bass). De spanning tussen de bewoners van de bungalow bereikt snel een hoogtepunt, maar de gebeurtenissen doen er nog een schepje bovenop. En nog een schepje. En nog… Je staat versteld van de massa ellende waar Cathy en David in verzeild raken. Gevoelige lezers zullen al snel afhaken. De literaire genotzoeker ook, want het boek verdrinkt in de uitroeptekens en het amechtig gehijg. Waar is de poëzie van Het gruwelhuis naartoe? Wat overblijft is spanning en horror. En, toegegeven, een verrassende ontknoping. (deze recensie verscheen eerder op ezzulia.nl)
“Twee waarheden naderen elkaar. Eén komt van binnenuit, één van buitenaf, en waar ze elkaar ontmoeten bestaat een kans jezelf te zien.” Wat maakt een thriller aantrekkelijk? Spanning? Een boeiende thematiek? Een interessant plot? Veel onverwachte wendingen? De thriller Het meisje op de foto van Carina Bergfeldt voldoet in ieder geval aan elke eis. Bergfeldts verhaal bevat spanning, een goed plot en zeer veel onverwachte wendingen. Het boek is een lust voor elke lezer die van spanning houdt. Bergfeldt verbaast en imponeert met haar nieuwe thriller, ondanks een paar schoonheidsfoutjes. Met een interessant maar zeer mysterieus proloog opent Bergfeldt haar verhaal en wekt ze de interesse: “Maar als ze terugdenkt aan die avond, herinnert ze zich de foto het best.” Vervolgens leidt ze de lezer door een zeer fragmentarisch eerste deel, waarbij ze diverse personages aan het woord laat, zonder ze echt te introduceren. Het verhaal lijkt geen verhaal en de lezer dreigt af te haken. Gelukkig keert het tij na hoofdstuk zeven: er wordt een man, Viktor, vermist. Vanaf dat moment krijgen twee personages, journaliste Julia en rechercheur Anna het woord en komt er meer lijn in het verhaal. Zij vertellen het verhaal in Het meisje op de foto en worden slechts af en toe onderbroken door andere personages. Anna en Julia geven het startsein voor een indrukwekkend en bovenal spannend psychologisch verhaal. Wanneer Viktor verdwijnt, komen Anna en Julia in actie. De twee vriendinnen zijn op werkgebied elkaars vijanden, maar werken tegelijkertijd samen. Na vier dagen wordt het hoofd van Viktor gevonden bij een oud graf. Vanaf dat moment lijkt het om een moordzaak te gaan. Wanneer er in de rivier bij de vindplaats vuilniszakken met ledematen van zeker twee lichamen gevonden worden, wordt het onderzoek vergroot. Wellicht gaat het om een seriemoordenaar. De dames zetten alles op alles om de zaak op te lossen en komen er langzaam maar zeker achter dat Viktor niet de nette, beleefde man was die hij leek te zijn. Bergfeldt zet alle middelen in om haar verhaal spannend te maken. Op goedgekozen plaatsen in het verhaal gebruikt ze cliffhangers en regelmatig zorgt ze voor een onverwachte wending in het verhaal om de spanning te verhogen. Ook de hoofdstukken waarin ze andere personages, zoals de dader, aan het woord laat, werken effectief: de lezer gaat samen met de hoofdpersonen op zoek naar de dader. Daarbij veroorzaakt Bergfeldt met de typeringen van de personages voor een intrigerend geheel. Van Julia en Anna maakt ze echte tegengestelde personages met een geschiedenis en gevoelens. De manier waarop ze hun levens uiteenzet is realistisch en emotioneel. Tegelijkertijd zorgt ze met de typeringen van de bijpersonages voor een intrigerend verhaal. Geen enkel karakter gedraagt zich volledig normaal en ieder personage heeft wel iets verdachts. Een geheel logisch gevolg is dan ook dat de lezer continu op het verkeerde been wordt gezet. Iedereen kan de moorden gepleegd hebben, net zo goed als dat niemand het gedaan zou kunnen hebben. Bergfeldt voorziet de lezer af en toe van een hint, maar wijst hem net zo vaak de verkeerde kant op. Niet geheel logisch zijn de rollen die Anna en Julia toebedeeld krijgen. Waar Anna de rechercheur is, vervult Julia deze taak, als journaliste, meer. Bergfeldt, zelf journaliste, geeft Julia zo’n onderzoekende houding dat het verhaal onrealistisch dreigt te worden. In het echte leven krijgt een journalist immers niet zoveel ruimte als nu. Toch doet dit niet echt afbreuk aan het verhaal. Bergfeldt rechtvaardigt zichzelf door Julia en Anna vriendinnen te laten zijn en zelf diverse malen in het boek aan te geven dat Julia ‘over de schreef’ gaat. Naarmate het verhaal vordert, gaat de beerput rondom Viktor verder open. Elke keer dat het verhaal dreigt te gaan kabbelen weet Bergfeldt het opnieuw te openen. Met de opening van de beerput, creëert ze diepgang in het verhaal. Waar menig thriller louter een spannend verhaal vertelt, is dit in Het meisje op de foto niet het geval. Bergfeldt verwerkt op impliciete wijze thema’s over misbruik, verkrachtingen en eenzaamheid:“‘Zo voelt het. De rest van de tijd kun je misschien een heel goed leven leiden, maar elke dag pakt hij een paar minuten lang iets van je af wat hij niet mag afpakken, eist je aandacht op een manier op zoals hij niet zou mogen doen.” Net op het moment dat ook Bergfeldt dreigt te vervallen in het geijkte einde waarin ‘alles in eens op zijn plek valt’, weet ze de lezer opnieuw te verrassen met een verhaalwending. Daarmee sluit ze Het meisje op de foto interessant en verrassend af. Ze schrijft meer dan louter een thriller, maar voegt een psychologische laag toe. Daarmee bedient ze de thrillerlezer en de psycholoog.
Het boek begint gelijk spannend en weet de aandacht naar zich toe te trekken. Maar al snel begon het mij te irriteren zo passief als de hoofdrolspeelster is. Ik vond het erg ongeloofwaardig zoals ze reageerde. Je zou toch juist vechten tot je erbij neer viel. Als dan blijkt dat ze op school zowat de hele week door hem alleen gelaten wordt heeft ze zat mogelijkheden om om hulp te roepen. Ik vond de schrijfstijl in het begin ook wat simpel, naar mate het boek vorderde werd het beter, of ik was er intussen aan gewend dat kan ook . Zoals Saskia al zei: niet echt een aanrader.
Er zijn al heel veel boeken over de jodenvervolging - de holocaust - geschreven. En er verschijnen nog regelmatig nieuwe titels. Sommige boeken zijn heel bekend, wereldberoemd zelfs en andere vallen minder op. Sommige beleven druk na druk, andere belanden bij De Slegte. En steeds klinkt de vraag; wat voegt dit nieuwe boek toe? Is het niet genoeg? We weten toch allemaal wat er gebeurd is met de joden in de Tweede Wereldoorlog. En dan verschijnt er een ander boek: Vragen die ik kreeg over de holocaust door Hédi Fried. Anders, omdat de schrijfster als holocaustoverlevende antwoord geeft op vragen die haar gesteld worden in haar contact met millenniums, jonge mensen geboren in de 21e eeuw ver na de verschrikkingen van WOII. De vragen lijken niet geslecteerd, om dit beladen woord maar te gebruiken. En Hédi Fried beantwoordt ze ook vanuit vanuit haar eigen ervaring op een feitelijke manier. Niet dat de emotie ontbreekt, maar kennelijk heeft ze op grond van haar ervaring met jonge mensen geleerd dat feiten het beste ‘werken’. Het boek verdient een plaats in elke schoolbibliotheek. Elke geschiedenisdocent moet het gelezen hebben. En hoe mooi zou het zijn al er in de geschiedenislokalen voor elke leerling een exemplaar voorhanden is, zodat een klas er gezamenlijk - hardop - uit kan lezen. Na het lezen zou er dan een gedachtewisseling kunnen ontstaan waarbij links gelegd kunnen worden naar het heden.
Ik vond het een redelijk boeiend verhaal, doch in het begin had ik wat moeite het weg te lezen. Het is prettig geschreven, je hoeft er niet bij na te denken. Ik ben tevreden met het boek/het verhaal, het voldoet zo goed als aan mijn verwachtingen. je moet er even in komen, daarna word het echt spannender.
In het eerste boek van de Cazalets kronieken ging het met de 'Lichte Jaren' er nog vrolijk aan toe. Met veel ook voor detail schilderde Elizabeth Jane Howard ons het leven van de welgestelde familie Cazalet. Zoals in die tijd hoorde was er een duidelijk upstairs en downstairs. Maar Howard maakt voor beide plaats. En zo leren we heel de familie in dit eerste boek kennen. Gaandeweg leren we al dat er in deze familie wel vlot gesproken wordt met elkaar, maar elkaar echt zeggen wat er speelt, ... dat toch liever niet. In het tweede boek komen we in de 'Donkere Jaren' terecht. De meeste mensen kunnen het na de ervaringen van WOI niet geloven, maar toch blijk het waar te zijn. WOII komt er aan! In dit boek lezen we de gevolgen voor de familie Cazalet. Hun huizen in Londen worden gesloten, en de familie zoekt veiligheid in Home Place, hun landgoed in Sussex. Heel de familie, samen op het landgoed, terwijl ze gewend zijn elk hun eigen huis te hebben heeft ook zijn gevolgen. De communicatie blijft echter zo oppervlakkig als hij was. Zo worden problemen nauwelijks uitgesproken. En dan komen we bij boek 3 'Verwarring'. Er is geen betere titel te geven aan dit boek. De verwarring komt bij alle personen aan bod. Het accent ligt op de jongedames: Louise, Polly en Clary. Door de oorlog ligt de ontwikkeling van Polly en Clary lange tijd stil. Ze zijn de kinderkamer eigenlijk al ontgroeid, maar een andere oplossing is er door de oorlog niet meteen. Ze worden nog niet als volwassenen gezien, en horen daar niet echt bij, maar ook bij de jongere kinderen hebben ze niet echt aansluiting. Gelukkig hebben ze elkaar. Want ondanks hun jonge leeftijd hebben beide dames al heel wat te verwerken gekregen. Louise, die altijd gevochten heeft tegen de familie om actrice te worden trouwt snel met Michael. En dit blijkt geen sprookjeshuwelijk te zijn, hoewel zijn moeder blijkt een echte heks te zijn. Gelukkig lezen we ook nog hoe het met onze andere famileden gaat. Al krijgen zij heel wat minder aandacht. Ook bij hen heerst er volop verwarring! Vooral hun liefdesleven wordt een serieuze warboel. De schrijfstijl van boek 3 blijft echt wel de Howard van wie ik ben gaan houden. Maar ze gooit het serieus over een andere boeg. Stonden boek 1 en boek 2 vol met regels van beschrijvingen van de omgeving, kleding, eten, enz; is dit in boek 3 veel minder. Ze zijn er nog wel, maar nu moet je er meer naar zoeken. En de kinderlogica die ik in boek 1 zo heerlijk vond, is, doordat de meisjes jongedames zijn geworden veel minder aanwezig. Gelukkig hebben we Neville en Lydia nog, die in het beetje aandacht dat de schrijfster hen geeft dit proberen goed te maken. Het tempo in dit boek ligt ook hoger. Er wordt zonder duidelijke onderbreking ineens verandert van personage. Hierdoor kom je als lezer ook in verwarring. Wat toch wel een leuk effect geeft. Door alle verwarrende en wisselende liefdesrelaties krijgt dit boek meer een soap gehalte. Het is nog niet zo overdreven als in de echte soaps zoals Familie en Thuis. Maar soms denk je toch wel even wat een gedoe en drama allemaal, dat liefde blind is wordt hier toch wel flink ingezeept. Kortom, Howard laat zien dat ze op verschillende manieren je kan boeien! Helaas moet ik nu weer lange tijd wachten op deel 4. Ik hoop dat deze mij 'Bevrijd' en ook de familie Cazalet in rustiger vaarwater brengt zodat ik er dan met een rustig gemoed afscheid van kan nemen. Mijn verwarring is nu nog te groot om dit te doen!
Door alle media aandacht verwachtte ik heel veel van dit boek. Ik vond het boek een beetje saai. Wel blijf ik nieuwsgierig naar het verhaal achter Christian. Waarom is hij zo? Hoe is hij zo geworden? Waarom wil/kan hij niet veranderen? Misschien dat ik die andere boeken toch ook wel ga lezen.
Ik won dit boek hier op Hebban, ik denk dat de redactie behoorlijk hard heeft moeten lachen om mijn grootste angst: regenwormen! Maar alleen van het woord al, krijg ik de kriebels, brrr...Gelukkig zijn deze toch behoorlijk onschuldige diertjes in het dagelijks leven redelijk gemakkelijk te vermijden, ik zal er niet voor naar een cursus "omgaan met je angst" hoeven. De angsten van de zes cursisten in Onverschrokken zijn van een heel ander kaliber. Van over de hele wereld reizen ze naar een idyllisch oord op Bali om onder leiding van een bezielende cursusleider hun angsten voor vliegen, hoogtes, spreken in het openbaar, vader worden, het leven zelf en natuurlijk de dood te lijf te gaan. Tot zo ver lijkt dit verhaal een gewone, fijne feelgoodroman te worden met de nodige clichés. Gelukkig kiest schrijfster Fiona Higgins voor net wat meer diepgang en psychologie in haar personages. En de best wel heftige plottwist geeft de nodige spanning aan het boek. Ok, het einde is dan wel weer een beetje té feelgood, maar in dit geval is dat geoorloofd. Ik geef 3.5 sterren voor dit onverwachte verhaal.
Ik kon niks met dit boek. Het sprak mij totaal niet aan. Vreemd, want ik heb indertijd vreselijk genoten van de capriolen van AbFab. Nou ja, andere keer beter.
Echt een geweldig boek zo gaaf ook. Heb dit moet in 4 maanden uitgelezen en je leert er echt wat van. Piet prins legt in zijn boeken dingen echt heel goed uit. Echt een aanrader aan kinderen die van de oorlog houden.
Ik was niet ondersteboven van dit boek. Als Olga, de hoofdpersoon over haar verleden vertelde vond ik het wel spannend om te weten wat er met haar gebeurd was maar ik vond dat er te veel over het SM-gedeelte verteld werd. dit kon mij niet echt boeien. Ook snapte ik niet dat iemand zover kan gaan in deze wereld. Ben blij dat ik het uit heb.
Ik was bij de proeflezers van dit werk en heb het zien evolueren van draft tot een apart staaltje sterk werk in de kantlijn van de grotere saga "De Zaden der Hoop". Ik zou deze trilogie zeker aanraden om te lezen als je aarzelt of het werk van deze auteur iets voor jou is. Het is niet voor iedereen weggelegd. Hou je van donkere gedachten, wat er in het duister lurkt en van ongemakkelijke ervaringen die je niet kan plaatsen? Dan is deze trilogie iets voor jou. Het geeft weer een aparte kijk op het universum van Owan Drake op een manier die een meerwaarde biedt op zijn andere werk en eventueel ook apart te lezen is.
Op de cover een eindeloze zee met een reddingsboei. De vraag is voor wie deze bedoeld is. Aan het einde van het boek heb ik hier als lezer nog geen antwoord op. Het boek is geschreven vanuit verschillende hoofdpersonen. Kyra, een gedreven scholier met een bijna ziekelijke interesse in forensisch onderzoek en Maud, een rechercheur met liefde voor haar baan en een moeilijke puberdochter. Cursief loopt er een verhaallijn dwars door het boek dat zich afspeelt in Schotland. Deze verhaallijn komt aan het einde van het boek niet tot een einde. Het komt voor mij wat gekunsteld over om op deze manier de lezer te dwingen tot het lezen van het volgende deel van de Noordzeemoorden. Door de keuze voor een hele jonge hoofdpersoon schurkt dit boek aan tegen het Young Adult-genre. De betrokkenheid van zo’n jong meisje bij een reeks moordzaken vind ik niet zo realistisch, evenmin als de afhankelijke opstelling van Maud richting Kyra bij haar informatiebehoefte. In dit boek is het karakter van Kyra goed uitgewerkt, ik verwacht dat in het volgende boek meer aandacht zal worden besteed aan Maud. De oplossing van de moordzaken komt tot een verrassend einde. De lezer had hier wat meer in meegenomen mogen worden. Hoewel vanuit de dader ook hoofdstukken geschreven worden, zijn deze anoniem en bij het ontmaskeren van de dader is niet meteen duidelijk wie het nu is. Deel twee zal ik zeker lezen, want ik wil weten of mijn vermoedens kloppen over die mysterieuze jonge vrouw in Schotland. Het verhaal laat me toch niet los.
Toch weer een nieuwe Vlaamse schrijver die een thriller schrijft. Zeker niet slecht. Een klassiek thema. Moeder met kind gaan wandelen. Moeder sterft onderweg en kind is verdwenen. Eerste vraag. Is het een ongeval of moord? Verschillende kandidaten kunnen doorgaan voor moordenaar wanneer men in het verleden van de moeder gaat zoeken. Ook de gedragingen van de moeder voor de dag van de verdwijning zijn verdacht. Langzaam komen de puzzelstukken bij elkaar. Spannend tot het einde.
In De kooi wonen de spelers in het gelijknamige boek ook figuurlijk. Ze moeten hun ogen afschermen als ze naar buiten willen om daarmee te voorkomen dat hun iets ergs aangedaan werden door vreemde wezens. Malorie is het belangrijkste personage, om haar draait het verhaal. Feitelijk zijn het twee verhaallijnen die de lezer vertelt wat er vier jaar geleden met haar gebeurde en hoe ze vier jaar later probeert te ontsnappen met twee kinderen. Kinderen die in het verhaal gewoon jongen en meisje genoemd worden omdat het bij toeval ook een jongen en meisje blijken te zijn. Die truc zou niet gelukt zijn als het twee kinderen van hetzelfde geslacht zouden zijn geweest. Wat Josh Mahlerman nu precies voor heeft gehad tijdens het bedenken en schrijven van het verhaal is mij volslagen onduidelijk gebleven. Soms kwam de gedachte op dat ik een mythologisch verhaal zat te lezen, enkele minuten later leek het me toch meer een vorm van fantasy te zijn. Maar een thriller heb ik er niet in kunnen ontdekken. Ook al was er een fictieve dreiging en bleek het gevaarlijk te zijn om zonder oogbescherming naar buiten te gaan, de auteur heeft dat nooit in het verhaal kunnen integreren. Driehonderd pagina’s lang moeten lezen dat het onmogelijk is om de buitenwereld fysiek te aanschouwen is raadselachtig maar dan hoop je dat op het einde dat raadsel wordt opgelost. Maar dat is dan weer de volgende teleurstelling, ook ‘het waarom’ blijft onzichtbaar. Resteert niets anders dan dat deze lezer moet concluderen dat De kooi voor hem niet is geworden wat de verwachting was, zeker na het lezen van de achterflaptekst. Eindoordeel: 2 sterren Spanning: 2 sterren Plot: 2 sterren Leesplezier: 2 sterren Schrijfstijl: 3 sterren Originaliteit: 2 sterren Psychologie: 2 sterren
De hoofdrollen in Scorpio gaan naar Gaelle en Michael, die oorspronkelijk in twee verschillende verhaallijnen voorkomen. Tijdens een weekend in Altensteig in het Zwarte Woud komen er in het gezin van Gaelle uit Potsdam meer en meer spanningen naar boven. De 7-jarige zoon Lukas lijdt aan astma en ze wil met een aanstaande erfenis een eigen gastenhuis uit de grond stampen wat haar man Bernd niet zo ziet zitten. Ondertussen blijkt een huurmoordenaar, Michael, het gezin in het oog te houden omdat hij de opdracht van het ‘huurmoordenaarssyndicaat’ Scorpio heeft gekregen om bepaalde leden van het gezin uit te schakelen... De opdracht doet bij hem echter te veel herinneringen oproepen en hij neemt dan ook de beslissing om niet alleen van de opdracht af te zien maar zijn slachtoffers van de dood te helpen redden en met deze beslissing neemt zijn leven een drastische wending. In enkele korte hoofdstukken komen we ook meer te weten over de problematische jeugd van Michael. Na een paar dagen terug thuis te zijn, blijkt Gaelle wakker te worden in een zwaar bewaakte psychiatrische afdeling van het ziekenhuis. Ze wordt verdacht van een moordpoging op haar zoontje en haar geheugen komt maar langzaam weer terug totdat ze zich terug herinnert aan welk gevaar ze werd blootgesteld... Zal ze nog op tijd zijn om haar zoontje te redden? De zoektocht gaat via Duitsland naar Nederland en nog verder door naar Polen. Scorpio is zonder twijfel een nieuwe spannende thriller van Hilde Vandermeeren. Het boek leest heel vlot en de personages zijn goed ontwikkeld. Ik moest er eerst wat inkomen, maar uiteindelijk kon ik er mijn aandacht toch bijhouden. Het gegeven van zulk een ‘huurmoordernaarssyndicaat’ is best origineel maar toch ook niet heel plausibel, dus ik moest in het begin toch wat moeite doen om me daarin in te leven eerlijk gezegd. Dat kan natuurlijk ook aan mij liggen. ;-) Dat de uiteindelijke opdrachtgever van de moorden raadselachtiger blijkt dan een eerste aanname is wel gelukkig te noemen. De plot wordt zo nog verrassender dan gedacht. Gewone menselijke motieven blijken zoals in menig thrillerverhaal weer de boventoon te halen, niet slecht voor de herkenbaarheid. De ietwat voorspelbare ‘goedheid’ en efficiëntie van Michael, de ‘redder in nood’, had wat mij betreft een ietwat donkerder en gevaarlijker randje mogen krijgen. Dat Vandermeeren mooi en goed schrijft, was al op te maken uit haar vorige boek, Stille grond. Haar boeken blijken ook populair bij de Noorderburen, die soms een ‘taalkundige’ muur blijken te hebben opgetrokken. (Boe, dat in hokjes denken!) De feiten die ze verweeft in haar boeken, zijn ook grondig onderzocht. Die catacomben en de ‘cataphiles’ uit Parijs zijn inderdaad het vermelden waard (en filmisch, Jan Verheyen! :-) ) en ook bepaalde rozenstruiken waaraan dit boek refereert, blijken echt te bestaan. Scorpio is geen echte complexe en/of donkere thriller. De vraag wordt gesteld of in ieder van ons een moordenaar schuilt onder bepaalde omstandigheden. Het boek krijgt vanwege het leesplezier en de vaardige schrijfstijl een mooi gemiddelde van 4 sterren.
Het is alsof de bekende auteur in zijn voorwoord al een voorgevoel heeft dat geen zinnig mens dit een beresterke thriller zal vinden. Te laat drong het tot me door dat hij dit gewrocht als jeugdboek bedoelde, wellicht om aan te tonen hoe het echt niet moet. Fictie en horror mogen er dan wel zijn, maar wanneer op elke pagina een ijskoude windvlaag door de open knallende ramen snijdt en elk personage om beurt haast een hartstilstand bezorgt, komt deze overdrijving het leesgenot niet ten goede. Het is haast niet te geloven dat dezelfde Carl Ruiz Zafon zijn monumentale werk “De schaduw van de wind” heeft afgeleverd. Daar bovenop moet de lezer ook nog de amateuristische vertaling van Mevrouw Nelleke Geel trotseren. Hierbij een Geels pareltje. Wanneer de jonge Ismaël stiekem met verliefde blik naar zijn liefje gluurt, lees je deze passage als volgt: “Met bijna wetenschappelijke grondigheid begon hij zijn observaties bij haar enkels en liet toen zijn blik langzaam en gedegen naar boven dwalen tot de plek waar haar rok met een ongewone impertinentie om de bovenste helft van haar dijbeen spande. Vervolgens nam hij de goedgevulde proporties van haar bovenlijf in ogenschouw.” Met een buitengewone impertinentie heb ik me op een dubbele whisky getrakteerd om dit proza even te verwerken. Verder weet Mevrouw Geel in haar vertalend oeuvre nog te vertellen dat de sombere wenteltrap omhoog kringelde. Daar word ik groen en blauw van. Nu begrijp ik waarom mijn tablet om de haverklap zonder stroom viel. Je zou voor minder plat vallen. Er steekt nog een werk van Carl in de pipeline… Het Middernachtspaleis. Toch even wachten en maar beter een kort verhaal van Roald Dahl aansnijden
Met dank aan uitgeverij HarperCollins voor dit recensie-exemplaar. Korte inhoud Toen Laura Oliver borstkanker kreeg, keerde haar dochter Andrea terug van New York naar Belle Island om haar moeder te verzorgen. Daar woont ze nog steeds, in het kleine appartement boven haar moeders garage. Ze hebben een goede band met elkaar en Andrea denkt van zichzelf dat ze haar moeder goed kent. Tijdens Andrea’s verjaardag lunch met haar moeder wordt het restaurant waar ze zich bevinden onder vuur genomen door een enkeling. Wat een rustige namiddag leek te worden, draaide uit op een bloedbad. Gelukkig was Laura er, die de dader koelbloedig overmeesterde om zo haar dochter te redden. Andrea is verbijsterd…is dit haar moeder? Zo kent ze Laura helemaal niet. Al snel komt Andrea erachter dat Laura niet is wie zij lijkt te zijn en in een leugen leeft. Wie is deze vrouw die beweert haar moeder te zijn? Wat houdt zij geheim voor iedereen? Andrea ontdekt al snel duistere geheimen uit het verleden. Conclusie Karin Slaughter is een gekende Amerikaanse auteur, vooral van haar Grant-County reeks. Voor mij was dit de eerste kennismaking met Karin en ik had zowel positieve als negatieve reacties gehoord, dus benieuwd was ik wel en ik had bovendien hoge verwachtingen. Een eerste kleine, maar desalniettemin belangrijke opmerking die ik wil maken is indien je beslist het boek te lezen, niet onmiddellijk de achterflap er bij te nemen. Naar mijn mening worden er daar in het tweede deel van de korte inhoud door bepaalde woordspelingen toch wel spoilers prijsgegeven. Door de woordkeuze kan je als geoefend lezer al een beetje achterhalen wie Laura is, ik heb dan ook bewust gekozen een iets andere woordkeuze te geven in mijn korte inhoud hierboven, waardoor ik hopelijk geen spoilers heb vermeld. Karin Slaughter heeft een zeer gedetailleerde schrijfstijl, dit is iets dat ik altijd wel apprecieer in een boek, maar hier kabbelt het verhaal daardoor langzaam vooruit en worden er geen specifieke accenten meer gelegd. Bepaalde details zijn overbodig waardoor het volledige verhaal nogal ‘te’ secuur overkomt. Hierdoor mist het verhaal de vaart die je van een thriller verwacht. Voor een Europese lezer is dit verhaal ook zeer Amerikaans: een enkeling die met een revolver een bloedbad aanricht, Laura’s verleden (om spoilers te voorkomen zal ik hier niet aanhalen wat uit Laura’s verleden), geld is macht, de ‘American dream’ van Jane en Clara om beroemd te worden, corruptie… aanvankelijk vond ik het boek dan ook wat ongeloofwaardig overkomen, maar dit klopt niet. Als ik er verder over nadenk past dit wel in de huidige Amerikaanse tijdsgeest. Het boek bestaat uit verschillende delen, telkens met een tijdsindeling. Leuk hieraan vind ik dat het boek zich in het heden afspeelt, augustus 2018. Aan de hand van flashbacks leren we ook wat er in het verleden is gebeurd met Laura en hoe ze in haar huidige situatie is terechtgekomen. Het was spannend om uit de zoeken welk personage Laura was in de fragmenten met de flashbacks, hierdoor werd je als lezer geprikkeld om sneller door te lezen. Op Goodreads kan je bij het boek een noot van de auteur vinden. Deze heeft mij wel een meerwaarde gegeven en zorgde dat ik hoofdpersonages beter begreep. Karin wou met dit boek de moeder-dochter relatie wat extra in het daglicht plaatsen. Hierin is zij met glans geslaagd. Het verhaal haalt duidelijk aan hoe de band tussen een moeder en een dochter sterk en onbreekbaar is. Laura doet er alles aan om Andrea te beschermen. Beide personages worden dan ook op een zeer sterke wijze neergezet door de auteur. Als lezer voel je mee met beiden en leer je hen ook zeer goed kennen. Andrea zie je groeien tijdens het verhaal van als het ware een soort van nietsnut, die niet goed weet wat gedaan met haar leven, naar een sterke vrouw met karakter. Ook de nevenpersonages zoals Jasper, Nick, Paula en zelfs Mike worden door de auteur en haar gedetailleerde, beeldende schrijfwijze goed in beeld gebracht. Hierdoor zie je als lezer het boek als een film aan je voorbij gaan tijdens het lezen. De personages zijn erg aan elkaar gewaagd en dagen elkaar constant uit, wat soms naar kat en muis spelletjes leidt. Dan nog de plot, zoals eerder aangehaald kan deze voor de Europese lezers nogal Amerikaans overkomen, waardoor het op het eerste gezicht wat onwaarschijnlijk lijkt. Het is goed uitgewerkt, maar het gaat niet snel vooruit door de vele details, het boek bestaat uit een 500-tal pagina’s en omschrijft een periode van zes dagen. Voor mij had een deel van deze details weggelaten kunnen worden waardoor het wat vlotter zou lezen. Ook vind ik de plot niet zo origineel, de verschillende thema’s komen tegenwoordig vaak voor in zowel fictie als non-fictie, maar het is natuurlijk wel een actueel thema. De afgelopen maanden horen we namelijk vaak over een enkeling die een of ander bloedbad heeft aangericht, denk hier maar aan de schietpartij in Houston afgelopen maand. Kortom het verhaal zit al bij al goed in elkaar en op het einde past de puzzel netjes in elkaar, zoals je van een goede thriller verwacht. Dit is een spannende thriller en voor mij een interessante kennismaking met deze welgekende auteur. ‘Gespleten’ is een spannend verhaal, goed geschreven, maar geen page-turner en ik had er toch iets meer van verwacht. Daarom een 3,5 sterren. Silke Wimme - recensent De Perfecte Buren
Marc-Uwe Kling (1982) is een Duitse songwriter, auteur, cabaretier en kleinkunstenaar. Hij studeerde filosofie en drama aan de Vrije Universiteit Berlijn. Van De kangoeroekronieken (2009) werden in Duitsland een half miljoen exemplaren verkocht en van het luisterboek nog eens een half miljoen. De filmrechten zijn verkocht en op de verhalen werd een toneelstuk gebaseerd dat inmiddels in 10 steden is opgevoerd. Uitgeverij De Harmonie heeft het boek in het Nederlands vertaald en uitgegeven in 2018. Inmiddels zijn er in Duitsland twee vervolgdelen uitgegeven. Het vierde deel verschijnt ergens in oktober. Op een dag komt een kangoeroe tegenover Marc-Uwe Kling wonen. De kangoeroe belt aan om spullen voor een pannenkoek te lenen. Een kennismaking volgt. De kangoeroe is communist en helemaal voor Nirvana. Algauw trekt de kangoeroe bij Marc-Uwe in zijn appartement in. Samen bediscussiëren ze relevante en minder relevante maatschappelijke onderwerpen. Verschillende dialogen en avonturen volgen. ‘Wie met een kangoeroe bevriend is, heeft waarschijnlijk ook een giraf als buurman. Of was het nou een pinguïn? Eh, wacht even… Hoe zat het ook alweer? Hè shit. Ik kan zulke spreuken altijd zo slecht onthouden,’ - Oscar Wilde - Met deze quote begint het boek over een luie, vrijpostige, dominante, irritante, communistische (en zo kunnen we nog wel even doorgaan) kangoeroe. In ongeveer 80 korte verhaaltjes worden maatschappelijke thema’s aan de orde gesteld en bediscussieert door het buideldier en Marc-Uwe Kling. De verhaaltjes onderling hebben weinig verband. Af en toe zien we elementen terugkomen zoals de beltonen, het 69 cent per minuut aspect, de rode bokshandschoenen, de kersenbonbons etc. Het verhaal begint met het buideldier dat aanbelt bij Marc-Uwe Kling om ingrediënten te lenen om pannenkoeken te bakken. Steeds weer staat hij aan de deur te bellen omdat hij geen enkel ingrediënt in huis heeft, zelfs de pan en het fornuis ontbreken. Een humoristisch en grappig stukje om te lezen. Een grote grijns trekt om je gezicht. Als dit het begin is, dan beloofd dat wat voor de rest. Naarmate het boek echter vordert wordt de luie, agressieve kangoeroe, die inmiddels bij Kling ingetrokken is, steeds irritanter, en niet alleen het buideldier maar ook Kling kan er wat van. ‘Het begint te miezeren. De eerstvolgende die me vraagt of hij kan helpen, wurg ik. Ik ga nu weg. Maar voor ik ga, ros ik eerst die loeiende auto in elkaar! Ik haal uit met een stoeptegel. Ik muteer. De straatmuzikant wordt bang, laat zijn instrument vallen en neemt de benen. Ik pak de gitaar, sla ermee op de loeiende auto in en schreeuw: ‘DON’T WORRY, BE HAPPY!’ Veel thema’s passeren de revue en voortdurend wordt er tegen van alles aangeschopt. Bij een aantal verhaaltjes zijn er onderwerpen die we niet of nauwelijks begrijpen, het boek is uit het Duits vertaald en niet alle Duitse humor is immers onze humor en sommige dingen weten we echt niks vanaf. Marc-Uwe Kling heeft het fictieve personage van de sprekende kangoeroe gebruikt om zich achter te verschuilen. Op deze manier kun je tegen alle ‘Heilige huisjes’ aanschoppen en kwetsend, respectloos en agressief zijn zonder dat jezelf blaam treft. De kangoeroekronieken heeft een wat rommelig geheel. Woordgrapjes, onderbroekenhumor en literaire gedichtjes, het wisselt elkaar af. Je moet er een liefhebber van zijn om deze ‘humor’ te kunnen waarderen. Mede door de cover en twee hilarische verhaaltjes waardeer ik dit boek met 1,5*
Was het in deel 1 al duidelijk dat Holger en Mia niet helemaal gelukkig en gezond zijn, het is in dit deel nog een graadje erger. Het verhaal leest als een trein, korte hoofdstukken veel verschillende verhaallijnen en gewoon knetter spannend. Ook nu word je meerdere keren op het verkeerde been gezet, maar de ontknoping is deze keer verrassender. Een echte pageturner.
We hoeven het er niet lang over te hebben; Koorts is gewoonweg een slecht boek. Maar wat ik er wel over kwijt wil, is dat het Saskia Noort wel lukt me om dit boek in no-time uit te laten lezen. Ze kan het dus wel; dusdanig schrijven dat je door wil lezen. Over het algemeen langdradig, absoluut geen literaire thriller en het slechtste werk wat ze in mijn ogen tot nu toe geleverd heeft. Helaas.
Als je dit boek hebt gelezen zit je nooit meer hetzelfde in de trein! Super goed geschreven, origineel en een echte aanrader.
Hoewel de schrijfstijl behoorlijk formeel en zelfs afstandelijk aan doet, is het een boek wat lekker snel leest. Een spannend boek wat maar langzaam op gang komt met personages die allemaal behoorlijk hoog op de maatschappelijke ladder staan, maar het vooral even zoeken blijft naar wie-is-wie. Het lukt de schrijfster wel om aanwijzigingen te geven waardoor je op het verkeerde spoor komt waardoor de ontknoping toch nog erg verrassend is, maar alle uitgebreide uitleg eromheen had een stuk beperkter gemogen.
Genoten van het nieuwe boek van Katie Fforde. Gekend en geliefd voor haar feelgood romans. Emily wil een sabbatical. De druk als verloskundige en de weerstand doen haar beslissen om eventjes het roer om te gooien. Ze gaat werken als kok in de puffer. Haar beste vriendin, Rebecca hoogzwanger kan haar hulp goed gebruiken. Direct voelt Emily zich aangetrokken door Schotland. De natuur, de cultuur en de mensen die ze ontmoet doen haar twijfelen of het haar ooit nog zal lukken om terug te keren naar haar thuis. Alasdair en Kate raken haar diepste gevoelens. Een dilemma ontstaat. Emily raakt tot over haar oren verliefd. Haar vakantieliefde wekt haar moedergevoelens op. Zal Alasdair haar gevoelens voor altijd kunnen beantwoorden. Laat Kate opnieuw een vrouw toe in het leven tussen haar en haar papa? Laat Emily haar ambitie varen en springt ze in het avontuur van de liefde? Benieuwd, lees dan 'een zomer aan zee'. Na het dichtklappen van het boek hou je een glimlach op je gezicht! Fijne lectuur!
Neem een wasteil. Stop er een alligator in, prop teil met alligator in een oude, zwarte Buick. Voeg een bestuurder en zijn vrouw toe, en rijd in twee weken heen en weer van West-Virginia naar Orlando in Florida. Stippel geen route uit, neem slechts voor een deel van de reis kaarten mee (die je onderweg ontfutseld worden), zorg dat het geld dat je bij je hebt gestolen wordt, doe er nog een mooie haan bij, kies het Amerika uit de jaren '30 als decor en je hebt voldoende ingrediënten om een smakelijk verhaal te bereiden. Verpak je verhaal in een leuke omslag en de lezer zal vol verwachting aan een nieuw leesavontuur beginnen. Met de basisingrediënten zit het in dit boek wel goed. Om de boel op smaak te maken moeten de onderlinge hoeveelheden in balans zijn, moet er een goede schrijfstijl worden toegevoegd, een flinke scheut goede dialogen, een eetlepel spanning om de lezer nieuwsgierig te houden, een handvol diepgang, karakterontwikkeling en plotontwikkeling en een flinke snuif humor. Dat is te hoog gegrepen voor Hickam jr. Hij komt niet veel verder dan een flauw reisverslag en wekt de indruk te denken dat als hij zijn hoofdpersonen (Elsie en Homer Hickam en hun alligator Albert) nou maar in voldoende onverwachte en vreemde situaties laat belanden het allemaal wel goed komt met zijn boek. Overdaad schaadt. De avonturen waarin de Hickams belanden doen afbreuk aan de geloofwaardigheid van het verhaal. Fictief of niet in deze familielegende, je moet er als lezer in kunnen geloven en dat wordt naarmate de reis vordert steeds moeilijker. Albert, een huwelijkskado van Elsies grote liefde Buddy Ebsen, vormt de aanleiding tot de reis. Je zou anders verwachten, maar Albert gedraagt zich de hele, lange reis voorbeeldig. Daar hebben de Hickams geen kind aan. Dat kun je niet van Elsie zeggen. Die maakt tot vervelens aan toe duidelijk dat ze niet gelukkig getrouwd is. Ze heeft haar hart aan Buddy verpand. Als Buddy geen acteur had willen worden en vervolgens naar New York was gegaan was ze nooit met Homer getrouwd. Waarom ze niet met Buddy is meegegaan, maar in plaats daarvan met Holmer in het gehate mijnwerkersstadje Coalwood is gaan wonen vraagt ze zich niet af. Pas tegen het eind van het boek hoor je via anderen hoe de vork in de steel zit. Homer op zijn beurt wordt omschreven als een intelligente en uiterst aantrekkelijke man, die vrouwen genoeg kan krijgen. Waarom hij z'n tanden als een pitbull in Elsie heeft gezet en niet kiest voor een vrouw die zijn liefde op waarde weet te schatten is een raadsel. De reis zorgt voor een verandering van Elsies houding jegens Homer, maar of dat blijvend is? Het beeld dat na alle omzwervingen ontstaat is dat van een vrouw die nergens het geluk zal vinden, omdat ze niet gelukkig met zichzelf. Zelf zegt ze daarover, als haar oom suggereert dat ze van het moederschap zal opknappen: "Ik knap nergens ooit nog van op, oom Aubrey. Nergens van." Een verhaal dat beter familielegende had kunnen blijven.
De boeken van Sue Grafton met als hoofdpersoon privedective Kinsey Millhone zijn erg aangenaam om te lezen. Kinsey is een aardig mens die zich alleen prima weet te redden. Leuk zijn haar filosofische bespiegelingen waarop de lezer af en toe getrakteerd wordt. Zoals anderen al opmerkten zijn de boeken van Grafton geen bloedstollende thrillers maar voortkabbelende detectives. Als je toe bent aan iets rustigs dan zijn haar verhalen ideaal. De boeken zijn enigszins gedateerd (er komen bijvoorbeeld geen mobieltjes aan te pas) maar dit maakt het allemaal eigenlijk nog relaxter. De "A" is in 1982 geschreven en bij de latere letters heeft Grafton bewust gekozen om sociale media etc. uit haar boeken te houden. Eenmaal verslaafd aan Kinsey dan heb je heel wat avonturen voor de boeg, want Sue Grafton heeft al bijna het hele alfabet doorgewerkt.
Ik vond het een vreselijk slecht boek. Het was vooral een zeur boek waar eigenlijk niets in gebeurd.
Het is het beroemdste spookhuis van Amsterdam. Het Huis met de Gouden Ketting aan de Keizersgracht 268. Hoofdpersoon Bram Wenksterman nodigt de lezer op de eerste pagina al uit om dat zelf maar eens op te zoeken. Deze lezer doet dat uiteraard meteen en wat blijkt? Zoeken is niet nodig, het is meteen raak, het huis bestaat, dat wil zeggen het bestaat weer. In 1998 stortte het in en inmiddels is het volledig herbouwd en het ziet eruit of het nooit weg geweest is. Volgens de verhalen op internet spookte het er. Bram vertelt dat zijn betovergrootmoeder een einde aan haar leven maakte, toen ze hoorde dat haar man bij een brand was omgekomen. Zij spookte daar nog rond. Nu woont Bram, zevende generatie inmiddels, in het huis met veertien kamers en vier wc’s. In de tuin liggen zijn voorouders begraven. Ieder onder zijn eigen eik. Bram heeft zijn vrouw Veerle laten opnemen in een inrichting omdat ze depressief is en zijn dochter Amber studeert in Cambridge. Zelf is hij natuurfilosoof en columnist. Het huis vertoont de nodige gebreken: De nieuwe buurman is net langs geweest om te zeggen dat er iets aan de fundering van hun huizen gedaan moet worden omdat de boel ernstig verzakt. Bram heeft het geld niet en de enige van wie hij geld zou kunnen krijgen is zijn schoonvader, die daar niet veel voor voelt, gezien de situatie waarin zijn dochter verkeert. Hij stelt zijn schoonzoon uiteindelijk voor een moeilijke keus. Geheel onverwacht komt dochter Amber binnenvallen. Zij heeft haar studie opgeschort en wil een poosje thuis komen wonen. Dat Bram niet enthousiast is over dat idee, wordt mede veroorzaakt door het feit dat Ella, een nichtje van zijn vrouw, bij hem is ingetrokken. Deze laatste wil een feest organiseren voor Bram zijn verjaardag, waarbij zij en Amber dan samen een lied ten gehore zullen brengen. Alsof dit allemaal al niet genoeg is, blijkt er ook nog een familiegeheim te zijn, waar vooral Amber niets van mag weten. Intriges genoeg om het verhaal te laten ontaarden. En dát doet Rinske Hillen (1975) dus niet. Ze is soms poëtisch, maar zeker niet sentimenteel. Als Ambers grootvader lijkt te doorzien dat ze teleurgesteld is, constateert ze: Ook het omgaan met een depressief iemand wordt raak getypeerd: De schrijfster maakt gebruik van een wisselend perspectief. Dan weer zien we de situatie vanuit Amber, een volgend hoofdstuk laat ze Ella aan het woord. De vrouwen domineren, Bram laat zijn oren naar hen hangen. De verhalen kloppen niet altijd met elkaar, waardoor je als lezer af en toe behoorlijk op het verkeerde been gezet wordt. Het draagt er zeker toe bij dat je verder wilt lezen. De stijl is helder, al is de beeldspraak niet altijd fraai te noemen. Wat te denken van: “zijn grijze pupillen stonden verregend” of “deze plek in huis beroerde hem”? Wie spoken verwacht, komt bedrogen uit. Dat laat Hillen niet gebeuren. Als er al spoken rondwaren in het vervallen huis dan zijn het de hoofdpersonen zelf, die allen eenzaam opgesloten zijn in hun eigen problemen. Elkaar een helpende hand bieden of echt begrijpen, doen ze niet. Behalve Johnno dan, de ex van Amber, hij doet een paar pogingen, maar die zijn tot mislukken gedoemd. De onthulling van het familiegeheim had trouwens wel iets minder dramatisch gekund. Rinske Hillen heeft met Houtrot een boeiende start gemaakt, gebruikmaken van een waargebeurd verhaal is niet gemakkelijk, zij doet dat ogenschijnlijk zonder moeite en blijft geloofwaardig.
Schrijver Marnix Peeters (1965) maakte naam als rockjournalist bij Humo en was daarna jarenlang interviewer bij Het Laatste Nieuws en De Morgen. Sinds 2012 schreef hij drie romans. Zijn eerste boek, De dag dat we Andy zijn arm afzaagden, werd genomineerd voor de Bronzen uil, de Vlaamse prijs voor het beste debuut. Peeters nieuwe roman, De trapchauffeur, is een boek waarvan je als je de laatste bladzijde hebt omgeslagen in je geheugen moet graven om op te diepen waar het ook weer over gaat. Het fraaie Vlaams, met zelfs het prachtwoord 'goesting' erin, kabbelt voort. Antoine Guldentops is trapchauffeur (geen tramchauffeur) op een vliegveld. Hij helpt dus de passagiers uitstappen. Verder draait de vijftiger voortdurend Apache van The Shadows op vinyl en zit zijn oude moeder weg te kwijnen in een verzorgingstehuis. De weken of maanden van het leven van Guldentops die de lezer meemaakt zijn gevuld met bezoeken aan zijn moeder in het verzorgingshuis, aan een kebabzaak en aan een oldies concert in Duitsland. De rode draad is dat het leven Guldentops overkomt omdat hij geen doel heeft en geen nee kan zeggen. Zo kan Guldentops geen nee zeggen tegen een Jehova-achtige collega met wie Antoine op gezette tijden van deur tot deur gaat om bijvoorbeeld de gevaren van seks voor het huwelijk uit te leggen. In het verzorgingshuis draait Antoine Mireille Mathieu voor zijn oude moeder, ook op vinyl. De kebabzaak levert hem een probleem op met een het land binnengesmokkeld vrouwelijk 'familielid' van de eigenaar. Zij dringt zich aan hem op en hierdoor krijgt hij een ruzie met de eigenaar van de kebabwinkel die hem zijn geliefde platenspeler en een single van The Shadows kost. Tijdens het concert en de bustocht die eraan vooraf gaat leert Antoine los van elkaar een oversekste man en een nymfomane dikke vrouw kennen die later als stel ongevraagd in zijn leven komen. Het is allemaal bedoeld om tragikomisch te zijn, maar tot echt medelijden of een schaterlach van de lezer leidt het niet. Wellicht omdat het allemaal te slapstickachtig is.
Ik was vooral in het boek geïnteresseerd omdat het door Bettine Vriesekoop geschreven is. De bekende sporter. En ja, natuurlijk doet ze inmiddels andere dingen. Ik vond het bijzonder om te lezen hoe ze zich verdiept heeft in de Chinese cultuur. En toch ook af en toe de verwijzing naar sport, de olympische spelen in Beijing. Bettine neemt de tijd om ook de omgeving en de cultuur te beschrijven van de chinezen. Ze beschrijft kort de belangrijkste denkculturen in China en vertelt kort verhalen van legendarische Chinese vrouwen. Het boek gaat over hoe vrouwen China veranderen. Maar vooral beschrijft het hoe de rol van vrouwen de afgelopen jaren veranderd is en wat dat betekent. We kennen vast allemaal de gebonden voeten. Maar wist je dat dat door Mao is afgeschaft? En dat toch op het platteland er nog generaties met gebonden voeten opgroeien? Het land is vol contrasten: de oudere generatie met ingebonden voeten en de jonge generatie met hotpants en plateauzolen. Een gigantisch vrouwentekort vanwege de 1 kind politiek (overigens bedacht door een Nederlander…) maar ook duizenden Chinese plattelands mannen die niet aan de vrouw kunnen komen omdat ze niet met een hoger opgeleide, werkende vrouw willen trouwen. Mannen en vrouwen die wel anders leren denken, maar over het huwelijk nog steeds hetzelfde denken: de vrouw is onderdanig aan de man in het huwelijk, ze is afhankelijk van haar man, ze neemt geen initiatief. Want dat is haar nooit geleerd. Bettine refereert veel aan andere schrijvers die ook veel over de chinese cultuur schreven: pearl S. Buck, Hendrik Ibsen, e.a. Als je nog meer wilt weten, dan kan je dus zo verder lezen. Het is een goed toegankelijk boek om te lezen, geen moeilijke taal, alles wordt uitgelegd. Het boek leest vlot: het is een mengsel van verhaal, interview, research. Dat maakt het een mooi compleet boek. Een aanrader!
Sara Blædel is een internationale bestseller auteur. In 2014 werd ze voor de vierde keer verkozen tot de meest populaire auteur in Denemarken. De meeste van haar boeken horen thuis in de Louise Rick-serie, ondertussen al 9 maar slechts 4 in Nederlandse vertaling. Als thema heeft ze hier het Odinisme genomen, een moderne vorm van godenverering die gebaseerd is op de cultuur en mythologieën van Noord Europa, een vorm van heidendom. Loyaliteit, eer, moed en kameraadschap staan voorop en van offeren zijn ze ook niet vies. Van dit boek was ik niet in de wolken. Halfweg was er een uitspraak die op niets sloeg: "Het was inderdaad een lijk dat jullie hier gisteravond hebben gevonden". Dat het een lijk was, was wel heel erg duidelijk. Het maakte echter wel dat ik daarna het boek niet meer op serieuze wijze kon verder lezen. Daar kwam nog bij dat er van speurwerk niet veel sprake was. Zowat het hele verhaal werd in stukken en brokken uit de verdachten gehaald, het was anders helemaal niet slecht, maar dit verwacht je toch niet van een rechercheurs verhaal. Ook wat betreft de personages heb ik men bedenkingen. Nu is het wel zo dat het een deel is uit een serie, maar je zou toch kunnen verwachten dat er wat duiding komt bij de personages. Maar nee, ze vielen uit het niets en je had maar te gokken hoe je ze moest plaatsen. Sommige dingen klopten ook gewoon niet, de vader van de jongen verandert van de ene moment op de andere van gedacht en dat was niet te plaatsen. Het dodenspoor is me dus redelijk tegen gevallen. Ik denk niet dat ik Blædel nog ga tegenkomen in men te lezen lijst.
... Ik voelde echt de angst, de wrijvingen tussen de verschillende personages, het onvermogen, de twijfel én de spanning die steeds meer toeneemt. ‘In de val’ is duidelijk een uithoudingstest voor de zenuwen en ik kon het dan ook erg moeilijk neerleggen. Iedere keer dat er iemand alleen door het complex dwaalt ben je benieuwd wat er zal gebeuren. Doordat de dader geen eigen perspectief heeft lijk je enkel het resultaat van zijn werk te zien te krijgen. Hierdoor is het boek minder voorspelbaar en blijven vrijwel alle opties lange tijd mogelijk. Naarmate het wantrouwen stijgt verbrokkelt de luxe en maakt plaats voor wat schijnbaar een weerspiegeling van de hel is. Of eerder … de hel breekt ondergronds los – en de bewoners van het Sanctum zitten overduidelijk in de val. Het verhaal riep een bizar en beklijvend gevoel bij me op én het boek was misschien nog beter geweest indien de grote vraag – Wie is de schuldige – onbeantwoord bleef. Daardoor zou die beklijvende sfeer bewaard zijn en de lezer met een onwezenlijk gevoel achterblijven.
Een literaire thriller moet voldoen aan twee voorwaarden. Het moet een spannend element bezitten en goed geschreven zijn en je tot nadenken brengen. het tweede is er wel maar het eerste in zijn geheel niet. Het is voor mij dus een gewone roman. Justine leren we goed kennen en gebeuren er zeer vervelende zaken met haar door haar stiefmoeder Flora en ook door haar klasgenoten. Dit moet wel misgaan maar dit gedeelte is in een recordtempo afgehandeld en je blijft met vele vragen zitten. Nee, helaas. Normaal zijn boeken van Ambo|Anthos goed maar deze als boek in ons genre valt er volkomen buiten.
Zo. Tim Hofman heeft een bundel uitgebracht met rijmelarij van de bovenste plank. Hij weet met kleine trucjes teksten om te toveren tot ware kunstwerken. Dit boekje is een must voor liefhebbers van gedichten en natuurlijk voor fans van dit jonge, succesvolle televisiegezicht. Leuk, man. Inhoud Tim Hofman is vooral bekend als gezicht van BNN/VARA, waarvoor hij onder andere de programma's Spuiten en Slikken (op reis) en Je zal het maar hebben presenteerde. In 2016 was hij de winnaar van het spelprogramma Wie is de Mol? en maakt het YouTube-kanaal #BOOS. Tim schreef columns voor onder andere Nieuwe Revu en treedt regelmatig op als dichter. In deze gedichtenbundel laat hij een ander talent zien: schrijven. Variërend van rijmpjes geschreven op de grap, tot heel technische stukken - maar ook bijna lyrische gedichten die strak op rijm over liefde, de maatschappij of de dood gaan - neemt hij je aan de hand mee zijn hoofd in. Look & Feel De omslag ziet ontzettend strak uit. Prachtig vormgegeven en een ideaal tafelboek. Het boek is voornamelijk zwart-wit, maar bevat ook tinten turquoise/groen in de schutbladen en de titel. Ook in het boek zelf is gespeeld met het design van teksten. Zo is er een tekst vervormd tot kruis en is een ander helemaal uit elkaar getrokken door alle woorden onder elkaar te zetten. Ook de paginanummers staan niet netjes onderaan de pagina, maar aan de snijkant van de pagina's, bijna bovenin de pagina. Alles lijkt tot in de puntjes uitgedacht. Door de uitgave in een matte hardcover te publiceren, inclusief schutbladen in kleur, krijgt het boek een duurdere uitstraling. Heel mooi! Oordeel Wat heb ik dit boek met plezier doorgebladerd. Tim Hofman is een ware teksttovenaar. Hij weet met kleine aanpassingen in woorden de tekst om te toveren tot een gedetailleerd kunstwerkje. Zijn enorme gevoel voor humor is goed merkbaar in dit werk. Het is geen weekwerk om door dit boek heen te komen, want met een uurtje kan je het compleet gelezen hebben, maar als je écht de kracht van de rijmpjes wilt inzien, raad ik je aan echt de tijd te nemen voor elk gedicht en het misschien zelfs meerdere keren achter elkaar te lezen. Je zult nog verbaasd staan van de teksttrucjes die Hofman toepaste en die je in eerste instantie over het hoofd zag Specificaties Uitgever: Uitgeverij Meulenhoff Uitgave: Hardcover met omplakte band, ook beschikbaar in e-book en luisterboek. Publicatiedatum: 28-02-2017 Pagina's: 96 ISBN: 9789029091824
!In deze review komen spoilers en mijn ongezouten meningen in voor! Review 51# In het verleden De bakkersdochter van Sarah McCoy gelezen en daar was ik helemaal fan van. Ook al spreekt de achterkant me niet echt aan, wil ik het nog wel een kans geven. De voorkant van het boek vind ik er prachtig uitzien. Het verhaal: West Virginia, 1859. Het is een veelbewogen zomer: Sarah is na een ernstige ziekte onvruchtbaar geworden en de oktoberopstand doet de vonk in het kruitvat van de Burgeroorlog ontploffen. Maar voor Sarah speelt het belangrijkste conflict zich af in haar hart. Ze is hartstochtelijk verliefd op Freddy, maar hoe kan ze zijn aanzoek accepteren nu ze weet dat hun huwelijk kinderloos zal blijven? 2014. Jack en Eden Anderson verhuizen naar West Virginia om een gezin te stichten. Hoewel Eden alles heeft geprobeerd om zwanger te worden, wil het maar niet lukken. Op een dag vindt ze een vreemde pop in de kelder. Wanneer ze de herkomst ervan probeert te achterhalen, gaan heden en verleden steeds meer door elkaar lopen. !Spoiler alert! In 1859 werd Sarah Brown zo erg ziek, dat ze onvruchtbaar werd. De hoop op liefde en een gezin is verkeken en ze stort zich op het helpen van gevluchte slaven. Als haar vader wordt opgepakt en geëxecuteerd, ontmoet ze de predikerszoon Freddy. De twee worden verliefd op elkaar en Sarah wordt zelfs ten huwelijk gevraagd, maar wijst Freddy af omdat ze hem een kinderloos huwelijk wilt besparen. De burgeroorlog breekt aan, Sarah geeft Freddy haar zegen om met iemand anders te trouwen en ze maken poppen waarop aanwijzingen geschilderd zijn van de veilige huizen voor gevluchte slaven. Uiteindelijk gaat ze zorgen voor 2 slavenkinderen die een hoofdloze pop hebben, het hoofd hebben ze achtergelaten bij Freddy’s huis, Sarah wordt lerares en blijft ongehuwd. In 2014 verhuizen Jack en Eden Anderson naar een oud huis in West Virginia. Ze zijn al jaren bezig om zwanger te worden, maar wat ze ook proberen, niks helpt. Inmiddels hebben ze de hoop opgegeven, Eden wordt bitter, hun huwelijk begint scheuren te vertonen en Eden denkt na over een scheiding. Maar het in huis brengen van de hond Cricket, een ontmoeting met het buurmeisje Cleo, het vinden van hobby’s/werk en het ontdekken van een poppenhoofd in de kelder, leert Sarah haar onvruchtbaarheid een plek te geven en vindt opnieuw de liefde in Jack. Bij elk hoofdstuk wordt aangegeven over wie (Sarah en Eden) je dan leest en in welke tijd (1859 en 2014) je leest. Je gaat heen en weer door de tijd en merkt dat de 2 verhalen aan elkaar gekoppeld zijn. In het verhaal komen ook krantenknipsels en brieven voor die je helpen bij het verhaal. Als dierenliefhebber en hondenmens haat ik mensen die vreselijk doen tegen dieren. Toen Eden in het begin naar deed tegen Cricket, werd ik getriggerd. Gelukkig werd ze uiteindelijk een hondenmoeder. Sarah is een idioot, had Freddy moeten vertellen dat ze van hem hield en dat ze geen kinderen kon krijgen. Misschien had het voor Freddy niks uitgemaakt en had ze bij haar ware liefde kunnen blijven. Uiteindelijk vertelt ze het hem aan het einde van het boek en Freddy zegt letterlijk dat hij nog steeds van haar had gehouden, dat het niets had uitgemaakt en nog steeds met haar had willen trouwen (gemiste kans Sarah.) Bij Freddy was het poppenhoofd en bij Sarah was het poppenlichaam, vond dat lichtelijk romantisch en misschien zie ik er teveel in. Voor eeuwig met elkaar verbonden en alleen samen compleet. Dit boek en ik waren echt een mis. De gebeurtenissen, de mensen enz. interesseerden mij niet. Had echt moeite om door te gaan met lezen, heb het verhaal een beetje globaal gelezen, vond niet dat er veel in gebeurde, maar de laatste 20 bladzijdes vond ik het verhaal redelijk worden. Conclusie: Het boek en ik klikten niet. Had veel moeite om door te gaan met lezen. Er gebeurde niet veel in het verhaal. De laatste 20 blz van het boek waren wat beter. Cheen
Advocate Thóra Gudmundsdóttir reist af naar het eiland Snaefellsness. Een van haar cliënten, Jonás Juliusson, wil namelijk een schadeclaim indienen in verband met misleiding bij de verkoop van het perceel. Reden: het zou er spoken en hiervan was bij de verkoop geen melding gemaakt. Wanneer Thóra eenmaal op het eiland is wordt er een vrouw dood aangetroffen op het strand. Haar gezicht is onherkenbaar verminkt, ze blijkt verkracht en er steken naalden in haar voetzolen. Hiermee komen de prioriteiten van Thóra heel anders te liggen, zeker wanneer haar cliënt eerst als getuige en, na een tweede moord, als verdachte in deze zaak wordt gehoord. Deze tweede moord is zo mogelijk nog gruwelijker dan de moord op de vrouw. Hierbij is een man vermoord met een paard. Ook deze man heeft naalden in zijn voetzolen. Thóra geloofd in de onschuld van Jonás maar de politie denkt er toch anders over. Daarom gaat Thóra deze zaak zelf onderzoeken, samen met haar Duitse vriend Matthew, en zij ontdekt al snel dat er in het verre verleden, binnen de familie van de vorige eigenaren, de nodige geheimen waren en dingen zijn gebeurt die tot op de dag van vandaag bij ontdekking nog de nodige gevolgen kunnen hebben. Het lijkt erop dat de vermoorden iets hadden ontdekt wat de dader voorgoed in het verleden wil laten. Er zijn alleen ook meer recente geheimen die een reden voor de moorden zou kunnen zijn. Gedreven door de wil om achter de waarheid te komen raakt Thóra alleen maar meer gefixeerd op deze zaak en bijt zij zich er steeds verder in vast. Dit is een boek dat je oppakt, opent en pas weer dicht wilt slaan wanneer het uit is. Niet omdat het zo vreselijk spannend is, want dat valt eigenlijk wel mee, maar omdat het een boek is dat je in zijn greep houdt. Na elke pagina wil je snel omslaan om te kijken of je er dan eindelijk achter zult komen wie de schuldige is. Je zult echter bijna tot het laatst moeten wachten voordat je weet wie de dader is, en het is iemand die je niet verwacht.
Maar dan niet goed. Het is ongeloofelijk dat mensen schrijfseltjes zoals Het Bernini Mysterie goed kunnen vinden. Het verhaal is spannend maar spoedt zich van de ene ongeloofwaardigheid naar de andere. Daarom is het fictie hoor ik U zeggen. Tja maar voor mij komt het in dit boek nog meer storend over dan in het ook al flauwe De Da Vinci code. De personages zijn zodanig slecht uitgewerkt dat ze meermaals onbegrijpelijke daden stellen. De ontknoping, die het moet gezegd, zeer onvoorspelbaar is, is van een zodanig nonsensikaal belachelijkheidsgehalte dat ik het boek even opzij moest leggen om te beslissen of ik de enkele bladzijden die nog overblijven zou verder lezen of niet. Had ik maar de andere beslissing genomen. De laatste bladzijden bevestigen alle zwaks dat de rest van het boek reeds veel te lang en veel te breed etableerde. Kortom een zeer zwak boek ! Een ontgoocheling ? Neen is was reeds gewaarschuwd door De Da Vinci code. Ik ben slechts enkele dagen vakantie kwijt aan de zinloosheid van het lezen van dergelijke boeken.
Dit boekje is zowat het enige verhaal voor volwassenen van Pieter Aspe waarin Van In en co niet meespelen. Eva, een vrouw van een succesvol ondernemer reserveert voor hun 25-jarige huwelijksverjaardag een weekje vakantie in een afgelegen Ardeense chalet. Om er zeker van te zijn dat manlief Victor niet door professionele beslommeringen afgeleid zal worden, zorgt ze ervoor dat ze onbereikbaar zijn voor de buitenwereld. Ook laat ze, door een collega van Victor, enkele acteurs inhuren om enkele acties te doen tijdens hun verblijf, in een poging de passie uit de beginperiode van hun relatie nog eens terug te vinden. Als deze acteurs blijken criminelen te zijn, moeten Eva, en vooral Victor alle registers opentrekken om hun vakantie te overleven. De sterkste kant van dit kortverhaal is dat het beschrevene zich beperkt tot de hoofdzaken. Het is dan ook een boekje waar de spanning primeert. De vlotte stijl van Aspe zorgt er voor dat je door het verhaal vliegt en niet anders kan dan meeleven met de hoofdpersonages. Het geheel doet me denken aan een aflevering uit de "Vlaamse Filmkes", een in Vlaanderen populaire reeks van kortverhalen voor middelbare scholieren, maar dan nu eens voor volwassenen. Al bij al een leuk tussendoortje.
Ik hou van dit soort boeken, het eeste deel vond ik mooi maar bij blz. 200 zoveel , dacht ik waarom lees ik dit eigenlijk, en ben er toen mee gestopt.
De man die haast had was het eerste boek dat ik van deze auteur las. Ik was meteen in de ban. De personages springen van het blad in je hoofd en hart. Je hebt met hen te doen, vooral doordat de schrijver zo goed inzoomt dat je erbij staat en doordat de eenzaamheid van de personages een soort verlangen naar mededogen opwekt. Je wil de personages in een beschermfolie wikkelen, hen helpen, met raad en daad bijstaan. Een typische zin: 'Hij (Leon) werd bevangen door blijdschap.' Dat is een beetje wat de lezer van dit boek ook overkomt. Het thema en de personages zijn geen vrolijke ingrediënten, maar toch loop je als lezer door een aangenaam veld.
Wat gaaf dat ik 1 van de 1000 uitverkorene was om dit boek wat mij bijzonder aansprak te mogen lezen. Ik ben direct begonnen met lezen maar haakte al snel af. Het verhaal kon me op de een of andere manier niet boeien. Na lange tijd het boek toch maar weer ter hand genomen en mezelf gedwongen door te lezen. Pas halverwege kwam er schot in, maar heb me toch naar het einde toe moeten worstelen. Misschien dat ik het boek een andere keer, zonder tijdsdruk, nog eens ga overlezen.
Toen ik dit boek voorbij zag komen als leesclub, heb ik even getwijfeld of ik me wel in moest schrijven. De omschrijving en de sneak peek hadden mijn interesse gewekt, maar King heeft toch wel een reputatie om enge boeken te schrijven, iets waar ik volledig niet tegen kan. Aangezien dit mijn eerste boek van Stephen King is, wist ik ook totaal niet wat ik kon verwachten. Ik heb me toch ingeschreven en ben blij dat ik het gedaan heb! Het boek is een interessant boek dat makkelijk wegleest, en aangezien het zo dun is heb je het boek heel snel uit. Aan de ene kant is dit handig, omdat je het boek dan even snel tussendoor kan lezen, maar tegelijkertijd hunker je aan het einde van het boek naar meer. Omdat het boek zo dun is, wordt er ook niet echt in de diepte gegaan, wat ik wel jammer vind. Het einde vond ik ook heel onbevredigend. Het boek is en lekker boekje om casual te lezen, maar als je echt iets hevigs wil om te lezen is het niet zo geschikt.
Doordat de cover en de flaptekst me erg aanspraken heb ik me opgegeven voor dit buzzboek. Het verhaal begint met het grootste verdriet wat je als man of vrouw kan overkomen: het verlies van je partner door een ongeluk. Extra wrang wordt het als je partner daarvoor door ruzie het huis heeft verlaten en geen gedag heeft gezegd... We beginnen dus met de ruzie tussen Ed en Zoe (omdat zij nu eenmaal heel vaak ruzie maakt, een soort van explosief is en ze kan er -naar eigen zeggen- helemaal niks aan doen). Daarna volgt de begrafenis en de rouwperiode: woede dat ze alleen achter is gebleven. Zelf krijgt ze ook een ongeluk waarbij ze heel hard op haar hoofd terecht komt. Daarna neemt het verhaal een andere wending: Zoe wordt wakker op de dag dat ze Ed heeft leren kennen en beleeft dit opnieuw. Vervolgens worden de volgende hoofdstukken gevuld met andere dagen waarop er gebeurtenissen met Ed waren. Langzaam begint ze te beseffen dat ze een nieuwe kans krijgt om alles anders te doen. Ze gaat zich dan ook anders opstellen in de hoop dat ze door de kleine veranderingen Ed uiteindelijk niet zal verliezen. Of dat haar lukt? Dat verklap ik natuurlijk niet. Het verhaal heeft heel veel potentie, maar kwam voor mij niet echt uit de verf. Er zaten echt te veel herhalende zinnen en woorden in waardoor ik me steeds meer begon te ergeren naarmate het boek vorderde. Vandaar ook dat ik maar 2 sterren aan het boek toe ken. Zouden de personen en het verhaal beter uitgewerkt zijn, dan zou het een ster meer zijn geweest. De proloog, hoofdstuk 20 en de epiloog wisten mij te boeien, maar de rest was niet mijn ding.....
De Kids of Appetite is het boek dat ik precies op het juiste moment heb gelezen. Het heeft precies de goede snaar geraakt en daarmee zou mijn recensie al mee kunnen eindigen. Toen ik net over de helft van het boek zat, had ik al een idee dat dit boek nét een tikkeltje anders zou worden dan de rest. Helemaal verstopt tussen de kleine zwarte letters vond je een schat aan levenslessen. En dat verdiende een extra blogje op mijn blog. Lees het artikel over de kracht van levenlustige boeken en vurige zinnen en dan weet je meteen waar ik het over heb. Al bij pagina één moet je als lezer gewoon doorhebben dat dit boek speciaal zal zijn, ook al weet je nog niets. Al met de eerste zin, slaat David Arnold meteen de toon: Stel je eens voor: de miljarden mensen op de wereld met hun miljarden ‘ik bens’. – David Arnold, De Kids of Appetite Meteen weet je als lezer dat je heel goed zal moeten lezen en dat dit boek je geen seconde zal loslaten. Ik moet eerlijk bekennen dat ik echt verdrietig ben dat ik dit boek nu al uitheb. Ik heb zo genoten van Davids schrijfstijl en de verborgen woorden tussen de regels. Ik hield van zijn soms moeilijke taal die me twee keer liet nadenken en vervolgens luidop AAAH, WAUW zeggen. Ik hield ervan hoe hij me heeft kunnen vangen tussen zijn woorden en me niet meer heeft losgelaten tot aan de laatste pagina en verder. Schrijfstijl is altijd een heel belangrijk iets voor mij, maar personages vind ik misschien zelfs nog belangrijker. Arnold weet hoe hij personages op papier moet zetten en hoe hij ze zo écht moet laten voelen. Als je dit boek aan het lezen bent, is het precies alsof je écht het leven van Victor en Mad voorbij ziet flitsen en dat je bij jezelf gewoon denkt: wat buitengewoon mooi en verdrietig tegelijkertijd. David Arnold wist precies een aantal zielen te vangen en heeft ze zo echt als hij ze maar kon brengen aan ons laten zien. Ze lijken buitengewoon, maar ik herkende zoveel eigenschappen en karaktertrekjes van zijn personages in mezelf dat ik er soms helemaal niet goed van werd. Zoals ik al zei heeft dit boek een gevoelige snaar bij me geraakt. Mensen die me kennen, maar dan ook écht, weten welke dat zou kunnen zijn geweest. Misschien heb ik dan geen ziekte of zijn mijn ouders niet dood, ik ben nog steeds een mens met een paar irritante, vervelende stemmetjes in mijn hoofd. De Kids of Appetite heeft me wel getoond dat ik die maar lekker vaarwel moet zeggen en dat betekent heel veel voor me als ik een boek lees. Naast al dat geweldigs weet ik nog een paar geweldige dingen. De Kids of Appetite weet je gewoonweg te verrassen. Het is naast ultrapoëtisch mooi ook nog eens razend spannend. Ik bleef maar bladzijdes omdraaien omdat ik wou weten wat er was gebeurd. Ik bleef maar lezen en lezen en sneltreinlezen. Best jammer, want eigenlijk had ik het wat langer willen rekkken. Uiteindelijk ben ik dan niet teleurgesteld, de plottwist was zo geweldig gevonden dat ik eigenlijk iets voelde tussen hilarisch en O nee! Ik bedoel: wat een gelijktijdige tegenstrijdigheid. De Kids of Appetite is weer een boek van Blossom Books. Het verbaast me echt niet meer. Myrthe Spiteri weet er altijd de pareltjes uit te halen die net meer glimmen dan de andere pareltjes. Het boek was een werkelijke openbaring en bevestigde nog maar eens de dingen die ik al lang in mijn hoofd had zweven. In zijn prachtige camouflagejas zit een échte schat vol rode lichtjes die plots een vuurwerk geven. Ja, die botsing met dit boek had ik nodig en ik weet zeker als je het uitgehouden hebt om mijn recensie uit te lezen, jij die ook nodig hebt. Lees het, dames en heren. Het is zo’n boek dat je voor altijd bij je wilt hebben. Net zoals Mads The Oudsiders. Maar pas op: het heeft geweldige gevolgen.
Na "13 uur" en "Duivelspiek", stuk voor stuk zeer goede thrillers, kwam "Feniks" als derde boek van Deon Meyer aan de beurt. Het verhaal situeert zich in Zuid-Afrika, wat ook dit keer voor een extra zuiders tintje zorgt. Dit boek verscheen voor de eerste keer in 1996 in het land van de auteur en enkele jaren later kwam dan de vertaling in het Engels. De titel werd dan "Dead before dying"; deze titel geeft zeer nauwkeurig de gemoedstoestand weer van hoofdinspecteur Mat Joubert. Hij rouwt nog steeds om de dood van zijn vermoorde echtgenote en worstelt stevig met zijn demonen. Hij overweegt om gewoonweg uit het leven te stappen. Zijn leven en carrière krijgen opnieuw een kans, zodra hij geconfronteerd wordt met een aantal bankovervallen door een "charmante man", terwijl er tegelijkertijd een aantal brutale moorden wordt gepleegd. Het moordwapen is een oud Mauser Broomhandle pistool. Feniks kent een zeer trage start, vooral door de uitgebreide typering en beschrijving van de karakters. Het personage van Mat Joubert wordt zeer uitvoerig in kaart gebracht. Deon Meyer laat zijn lezers zeer diep in de ziel van Joubert kijken, soms veel te diep naar mijn mening. Dit houdt in, dat de spanning lang op zich laat wachten. De uiteindelijke ontknoping van het verhaal zit logisch in elkaar en wordt zeer duidelijk weergegeven. Ik beschouw Feniks meer als een roman met een thriller-inslag dan als een spannend thriller. Graag geef ik toe, dat ik met volle teugen heb mogen genieten van de meesterlijke schrijftaal van de auteur. Soms iets te humoristisch getint, in tegenstelling tot de ernst van het gebeuren. Dit boek heeft me als thriller teleurgesteld, toch blijf ik bewonderaar van de auteur en geniet hij het voordeel van de twijfel. Feniks is ondertussen al ruim 16 jaar oud, maar ik mag niet beweren, dat het boek achterhaald zou zijn of gedateerd.Mijn volgende Meyer ligt al klaar:"Onzichtbaar" ligt fraai te schitteren op mijn boekenplank!
Een heftig boek, wat kan ik meer zeggen.
Het verhaal op zich is leuk, maar niet meer dan dat. Wat mij heel erg stoorde was de slechte vertaling. Soms werden Engelse zinnen 1 op 1 overgenomen in het Nederlands. "Hit the ground running", moet je niet letterlijk vertalen. Dat leidde zo erg af van het verhaal, dat ik het volgende in het Engels ga lezen. Gelukkig was het boek gratis (via Kobo).
Bij het zien van de ruiter op zijn paard die rustig door een weiland loopt op de cover en de titel, verwacht je niet dat er een heftig verhaal achter zit. Je verwacht eerder het tegendeel, maar schijn bedriegt. In het woord vooraf en in de noot van de auteur kom je meer te weten over de operatie Barbarossa. Je leest welke stukken op waarheid berusten en welke stukken fictie zijn, welke personages echt bestaan hebben en wie fictie zijn. Ook vertelt de auteur hoe hij het boek heeft geschreven, waar hij de ideeën vandaan haalde. De personen, dieren en omgeving worden kort, maar krachtig omschreven, soms zelfs haast poëtisch. Tijdens het lezen van de proloog word je nieuwsgierig naar het verhaal, naar het verleden van Benja, je wilt weten wie hij echt is en als je het boek uit hebt, heb je hem in je hart gesloten. Je wordt meegesleurd in een hartverscheurend verhaal vol emoties, ongeloof, liefde, overleven en onwerkelijkheden. Je leest hoe het is om continu te leven in angst, de verschrikkingen van de oorlog, onmogelijke keuzes die gemaakt moeten worden zoals bijvoorbeeld om iemand te vermoorden omdat hij jou anders vermoord, waarom sommigen overlopen, wie je wel en wie je niet kan vertrouwen, waar de normen en waarden totaal anders zijn dan in tijden dat het geen oorlog is. Lees verder op https://surfingann.blogspot.nl/2018/03/de-rode-dageraad-simon-sebag-montefiore.html.
Met een beetje creativiteit kun je Rob van Doorn wel enigszins als ervaringsdeskundige beschouwen. Zeker gezien de onderwerpen die Van Doorn in zijn debuutthriller Haarlem Centraal aan de orde stelt. Drie jaren als wethouder, die voorafgegaan zijn door een aantal jaren als raadslid, hebben hem wel gepokt en gemazeld in de politiek. Die kennis, aangevuld met een flinke dosis informatie over terrorisme, moslimgedrag en wereldpolitiek, zou meer dan voldoende stof moeten opleveren voor een interessant verhaal. Met natuurlijk Haarlem als explosief middelpunt. Haarlems wethouder Frits Halen is op de gemeentelijke nieuwjaarsreceptie als hij telefonisch wordt geïnformeerd dat zijn vrouw Saskia een ongeluk heeft gehad met haar fiets. Nog maar een paar minuten onderweg naar haar schrikt Frits op van een explosie. Het stadhuis is het doelwit geworden van een zelfmoordterrorist en de schade is enorm. Als de Grote Markt volstroomt met belangstellende burgers is er een tweede explosie die nog meer slachtoffers maakt. Achteraf blijkt dat alle stadsbestuurders zijn gedood en alleen Frits Halen beide explosies heeft overleefd. Als waarnemend burgemeester wordt hij plotseling verantwoordelijk voor de coördinatie van de hulpverlening en het besturen van een rampgebied. Voor Halen is het zaak om zo snel mogelijk met een verklaring te komen omdat de geruchten dat Al Qaida erachter zou zitten, nog meer angst en onrust onder de bevolking veroorzaakt. Haarlem Centraal is een verhaal waarin het internationaal terrorisme hand in hand gaat met de wereldpolitiek. Een Haarlemse wethouder die, samen met de AIVD, achter de identiteit van de daders probeert te komen en zijn stad wil beschermen. Wat feitelijk begint als een lokaal incident, groeit binnen korte tijd uit tot een mondiaal probleem waarin de moslimstrijd tegen de westerse wereld het hoofdthema vormt. Rob van Doorn heeft in Haarlem Centraal een breed scala van nationale en internationale gebeurtenissen uit het verleden naar boven gehaald, die in een bepaalde volgorde geplaatst die past in zijn verhaal en met fictie aangevuld. Al lezend wordt het politieke gesjoemel en het ontstaan van complottheorieën heel confronterend door hem duidelijk gemaakt. Waarschijnlijk is hier de politieke ervaringsdeskundige in hem aan het woord geweest. Als je de inhoud enigszins analyseert kom je snel tot de conclusie dat de auteur nauwelijks creatief is geweest. Een opsomming van talloze gebeurtenissen, die al dan niet wereldwijd de journaals en kranten hebben gehaald, is eenvoudig neer te schrijven. Aangevuld met terroristische acties die inmiddels ook talloze keren zijn gepleegd en uitvoerig beschreven, is dit de basis waarin protagonist Frits Halen zijn weg moet vinden. De opzet van het verhaal ondergaat ongeveer halverwege ook een belangrijke wijziging. In beginsel is het vergelijkbaar met een rekensom waarvan de uitkomst bekend is maar nog gezocht moet worden naar de formule die naar het antwoord leidt. Dit verandert als het in de tegenwoordige tijd gaat spelen. Lopende het verhaal doen tevens sommige scènes ongeloofwaardig aan. Kijk je daar doorheen en neem je een aantal dingen met een korreltje zout, dan is Haarlem Centraal aangenaam leesvoer. Baseer je de beoordeling sec op de fantasie van de auteur, dan blijft er een bescheiden aandeel over. Daarmee blinkt Haarlem Centraal zeker niet uit in originaliteit, dat is de belangrijkste conclusie.
In het boek Batavia van Peter Fitzsimons wordt de lezer meegenomen op een reis die geschiedenis zal schrijven. De Batavia, het paradepaardje van de VOC, zal haar eerste reis naar Nederlands-Indië maken. Met veel rijkdom aan boord en een wel zeer gemêleerd gezelschap vaart de Batavia onwetend een bizar noodlot tegemoet. Al snel slaat de sfeer op het enorme schip om en zijn er al snel plannen, onder een aantal opvarenden, om muiterij te plegen. Als het schip op een nacht, na al maanden een zware reis achter de rug te hebben gehad, op een rif vastloopt zijn de rapen gaar. De Batavia zinkt en iedereen moet van boord. Voor degene die levend aan wal geraken en zich niet bij de muiters aansluit begint, de nachtmerrie dan pas echt. Met de inleiding van dit historische verhaal wordt een duidelijk beeld geschetst van de tijdgeest. Dit is een onmisbare en goede voorbereiding op de rest van het verhaal. Daarna volgt een zeer gedetailleerd verslag van de reis die de Batavia maakte tot die noodlottige nacht als het schip vastloopt op een rif. De lezer valt van de ene verbazing in de andere. Wat een tijd! Je waant je absoluut in een andere wereld. Het feit dat deze mensen aan een reis begonnen die zeker negen maanden ging duren is al onvoorstelbaar, maar het wel en wee op een schip in de 17e eeuw is ongelofelijk. Om kort te gaan, dit was geen pretje. De schrijver doet alles zeer duidelijk, eenvoudig en gedetailleerd uit de doeken. Van zeemansgraven tot verschrikkelijke ziektes aan boord. Van irritaties tot intriges. Van het verschil in rangen en standen tot aan verkrachting aan toe. Nee, van een pleziertochtje was zeker geen sprake. De schrijver weet de lezer mee te trekken in een geweldig verhaal door zeer beeldend een verslag te doen in fijne zinnen en geen literair geneuzel, niet meer en niet minder. Peter Fitzsimons maakt het niet mooier dan het is. Nadat de Batavia is gezonken breekt de hel pas echt los en wat volgt is een heel naar deel van de lotgevallen van de opvarenden die het 'geluk' hadden aan wal te geraken. Dit stuk van het boek zal voor de gevoelige lezer wat zwaar op de maag zijn. Hier wordt toch wel in detail moord en doodslag beschreven evenals bedrog, (doods)angst en de prijs van een (mensen)leven. Veel ontberingen, verdriet en al dan niet verkeerde beslissingen. De lezer moet zich vooral niet laten ontmoedigen door de dikte van het boek. Door de zeer toegankelijke schrijfstijl ben je er zo door heen. Het verveelt geen moment en aan het eind ben je echt een hele mooie en zeer interessante geschiedenisles rijker.
Op zich een goed YA boek, echter omdat ik niet tot deze categorie meer behoor heb ik het boek 2 sterren gegeven. Wanneer ik in de YA leeftijdscategorie zou vallen had ik dit boek zeker hoger beoordeeld!
In de proloog van Insomnia maak je kennis met het hoofdpersonage. Zijn verleden wordt kort geschetst. In het eerste deel verdwijnt een meisje die voldoet aan alle uiterlijke kenmerken van de verdwenen meisjes van de seriemoordenaar "The Handyman". Verschillende politiediensten eisen de leiding over het onderzoek op. De zoektocht naar het meisje kan beginnen en het wordt een strijd tegen de tijd om ze levend terug te vinden. De politie weet dat de seriemoordenaar de meisjes een tijd in leven houdt om ze te folteren. Het tweede deel gaat voornamelijk over Mallory die haar leven terug opgepakt heeft. Ze heeft een andere identiteit aangenomen en na 4 jaar komt ze terug naar Florida om rechten te studeren aan de universiteit. Ze wil kost wat kost haar verleden geheim houden. Ze heeft ook haar uiterlijk veranderd omdat ze denkt daardoor geen prooi meer te zijn van de Handyman. In dit deel wordt de spanning verder opgedreven en het eindigt met een climax. In het derde deel komt Bobby Dees terug in beeld. Hij behoort tot de weinige personen die het verhaal van Callie gelooft. Samen met een plaatselijke agent die Callie haar verhaal ook gelooft, gaan ze op zoek naar het hol van de leeuw. In dit deel wordt de spanning verder opgebouwd. Op bepaalde momenten zat ik echt op het puntje van mijn stoel. Het is einde is ook verrassend wat ik altijd leuk vind bij een thriller.
Ava Li, is een mooie jonge vrouw van midden dertig. Woont in Toronto, Canada houdt van mooie spullen. Ze heeft een uitdagend en spannend beroep, forensich accountant. Het brengt haar de hele wereld over. Ava is een ster in geld opsporen. Tevens is zij heel bedreven in Bak Mei een Chinese vechtsport die weinig mensen beheersen. Nu wordt haar hulp ingeroepen door Andrew Tam. Zijn bedrijf is een behoorlijke som geld kwijtgeraakt op een slinkse manier. Hij heeft via via gehoord dat Ava heel goed is. Ze accepteert de opdracht. Al vrij snel weet ze het geld te traceren. Maar nu begint het pas. Het spoor loopt via Hong Kong, Thailand, Guinee naar de Maagdeneilanden. Ze komt met vreemde figuren in aanraking. Maar Ava weet haar "vrouwtje" te staan. Het is een vlot geschreven boek. Met oog voor de landen die ze aandoet. Er wordt veel over de plaatsen en de bevolking vertelt, dat maakt het interessant. spanning 2 sterren plot 3 sterren leesplezier 4 sterren schrijfstijl 3 sterren originaliteit 2 sterren psychologie 2 sterren
De Duitse schrijfster Astrid Paprotta studeerde psychologie en werkte in psychiatrische inrichtingen voordat ze journaliste en later schrijfster werd. Die vroegere werkzaamheden komen duidelijk naar voren in haar nieuwste literaire thriller De onopgesmukte waarheid, waarvoor haar de prestigieuze Deutscher Krimipreis 2005 werd toegekend. Tijdens de zinderende hitte van een uitzonderlijk hete zomer worden er in Frankfurt in hoog tempo daklozen vermoord. De gezichten van alle slachtoffers zijn zwaar opgemaakt. De jonge politie-inspecteur Ina Henkel, die worstelt met een traumatische gebeurtenis uit haar verleden, moet proberen de seriemoordenaar te pakken te krijgen. Haar collegas adviseren haar de hulp in te roepen van Denise Berninger, de beeldschone presentatrice van het tv-programma Fadenkreuz (Opsporing Verzocht). Maar Ina aarzelt, totdat blijkt dat Berninger minimaal een van de vermoorde daklozen heeft gekend. Maar wat bewijst dat? Ina laat zich bij haar naspeuringen, tot groot ongenoegen van haar realistische collegas, leiden door haar intuïtie. Haar wilde vermoedens lijken onwaarschijnlijk, maar heeft zij ongelijk? Vechtend met zichzelf, haar collegas, de pers en de tijd probeert Ina nog meer moorden te voorkomen. Hoofdpersoon Ina Henkel is een goed uitgewerkt personage. Zij is een alleenstaande vrouw. Ze heeft niet al te veel gestudeerd, is slordig en heeft zich onthecht. Zij heeft ooit iemand doodgeschoten en is daardoor getraumatiseerd. Ze kent geen angst meer en is ook niet bang voor haar gebrek aan angst. Ze heeft nachtmerries en déjà vus, waarin ze de fatale schietpartij weer aan haar geestesoog voorbij ziet trekken. Het staat haar functioneren danig in de weg. Toch is ze de enige met fantasie. En die blijkt hard nodig. De sfeer in De onopgesmukte waarheid is wonderlijk onwezenlijk. Vrijwel alle personages hebben psychische problemen. Hoofdpersoon Ina is getraumatiseerd, de tv-presentatrice Denise Berninger heeft in een psychiatrische inrichting gezeten waardoor zij regelmatig dichtslaat, de stalker Michael die het doen en laten van Berninger nauwlettend volgt, is een wezensvreemde fanaticus, de daklozen zijn ontheemden die leven in hun eigen realiteit. Ook de politie zwemt rond in haar eigen onmacht. Zoveel onstabiliteit en onwerkelijkheid maakt dat de lezer zich bovenop de Himalaya waant, steun zoekend in ijle lucht. Hallucinerend, leegte alom. De dialogen van de personages zijn vaak afstandelijk en vervreemdend. De wereld is een open psychiatrische inrichting met Astrid Paprotta als leidende kracht. Maar zij kan die leidende rol goed aan. De onopgesmukte waarheid is een thriller die bol staat van moord, geestelijke druk en spanning. De werkelijke hoofdrol is niet in handen van een bepaald personage, maar wordt vervuld door de menselijke psyche. De psyche, die reageert op aangename en in het bijzonder op onverwachte en onaangename gebeurtenissen. Volstrekt onvoorspelbaar. Astrid Paprotta heeft de psyche bestudeerd en kent alle wegen en dwaalsporen. De acties en reacties. De daadkracht en de depressies. In haar boek laat zij op fascinerende wijze zien hoe de mens door bepaalde oorzaken op het pad van de misdaad kan raken. Het tijdschrift Die Zeit heeft Paprotta de Duitse opvolgster van Patricia Highsmith genoemd. Ik kan me daar volledig in vinden.
Het boek "De Ijsvogel" van Lieneke Breukel gaat over de 15 jaar oud Joey die op een dag een wapen op een bank vind en meeneemt. Iedereen die het wapen vasthoudt verliest zijn eigen wilskracht en word onderdanig aan het wapen. Nadat Joey zijn eigen vader doodgeschoten heeft begint begint een nachtmerrie voor hem. Degene die het wapen in zijn macht heeft is de zoon van een Duitse oorlogsmisdadiger. Hij is de man die gestopt moet worden om de serie moorden tot einde te brengen. Als Joey gevangengenomen word gaat zijn moeder in haar eentje achter de misdadiger aan. Zij is politieagente en is vanwege haar persoonlijke betrokkenheid van deze zaak afgehaald. Het boek is vrijwel heel kort om het verhaal goed op te bouwen. Daardoor blijft het verhaal steeds iets te oppervlakkig om de lezer te kunnen meeslepen. Een echte spanning kan zich helaas niet werkelijk opbouwen. Twee sterren vallen dus nog best mee.
Ilja Leonard Pfeijffer was werkzaam als classicus aan de Universiteit Leiden. Hij schrijft romans, verhalen, gedichten, columns, essays, kritieken en theaterstukken. Hij woont en werkt in Genua en won in 2014 de Libris Literatuurprijs met zijn roman La Superba. Zijn roman Peachez werd in 2018 genomineerd op de shortlist van de Libris Literatuurprijs en ook in 2019 staat er weer een roman van zijn hand op de shortlist: Grand Hotel Europa. In Grand Hotel Europa neemt schrijver Ilja Leonard Pfeijffer intrek in het Grand Hotel Europa nadat zijn relatie met de Italiaanse Clio stuk is gelopen. Pfeijffer gebruikt zijn tijd in het hotel om aan een roman te werken, die in eerste instantie over toerisme moet gaan, maar ook het verhaal van hem en Clio vertelt en waarin uiteindelijk allerlei beschouwingen over de hedendaagse maatschappij en het Europa waarin wij leven naar voren komen. De roman kan door lezers die bekend zijn met het werk van Pfeijffer als typisch aangemerkt worden. Zoals vaker in zijn werk speelt Pfeijffer in deze roman heel erg met de grenzen tussen feit en fictie, zo voert hij zichzelf op als hoofdpersonage maar is zijn verhuizing naar Venetië in de roman natuurlijk niet toevallig en geheel functioneel voor de thematiek van het boek. Ook staat het werk bol van de verwijzingen, niet alleen naar klassieke werken maar ook naar ander werk van Pfeijffer zelf. De auteur legt steeds de nadruk op de gemaaktheid en gekunsteldheid van de literatuur, door het hoofdpersonage het boek te laten schrijven dat de lezer op dat moment aan het lezen is en daarop de reflecteren vormt zich een metaniveau binnen de verhaalwereld: “Die laatste zin is natuurlijk schandalig op effectbejag geschreven.”. De spelingen met taal en registers zullen voor de meeste lezers ook geen verrassing zijn. Steeds speelt Pfeijffer met het verschil tussen het register van de klassieke literatuur en de literaire verwijzingen tegenover het meer platte taalgebruik van zijn personages als ‘echte’ mensen. “Zoals ze voor me stond, was ze niet alleen naakt, maar ook volmaakt geproportioneerd als een standbeeld uit de renaissance. Stomme woorden om te zeggen dat ze mooi was. Maar zo maken ze de vrouwen tegenwoordig niet meer, dacht ik, zo objectief esthetisch als Daphne die werd begeerd door Apollo, als Diana die werd betrapt bij het baden, als een Griekse godin, als een Muze. Ze leende zich ook uitstekend voor een beschrijving in minder poëtische termen, als het model dat ze schaamteloos stond te zijn op hoge pornobenen met haar smalle, meisjesachtige heupen, haar kleine, krokante kontje en haar pittige tietjes, klein, vol en sappig als kersen.” Twee thema’s staan centraal in Grand Hotel Europa; Europa en toerisme. Beide thema’s weet Pfeijffer perfect te vangen. Interessante inzichten en analyses over deze thema’s en de vele verwijzingen naar de kunsten en klassieke oudheid maken dit boek de moeite waard. Zo weet de auteur een rake situatieschets van Italië te maken, evenals van de problemen die toerisme met zich meebrengt. “Hoewel toerisme een verdienmodel is, of in ieder geval geacht wordt dat te zijn, en er voor veel toeristische bestemmingen ook geen alternatieve verdienmodellen voorhanden zijn, levert het ongemak op, richt het schade aan en is het voor de lokale bevolking een buitengewoon problematisch fenomeen. Daar kunnen jullie in Amsterdam inmiddels over meepraten. Een stad die zich uitlevert aan toerisme, verkoopt haar ziel. Terwijl toeristen bovenal op zoek zijn naar een authentieke ervaring, veroorzaakt hun aanwezigheid een teloorgang van de authenticiteit die ze begeren. Of die authenticiteit wordt op een weinig authentieke wijze speciaal voor hen gecreëerd. Toerisme vernietigt datgene waardoor het wordt aangetrokken.” Grand Hotel Europa is een kritische beschouwing over het Europa van vandaag, maar tegelijk spreekt er uit de roman ook veel liefde voor dit continent. Een continent dat vasthoudt aan het verleden en in de toekomst aan alle kanten ingehaald wordt door Aziatische grootinvesteerders. Een Europa dat immigranten weert en tegelijk vergrijst, een Europa dat zich zal moeten aanpassen om in de toekomst nog iets te kunnen betekenen. “Europa is een openluchtmuseum geworden, een fantastisch historisch themapark voor toeristen.” Dit boek is een aanrader voor iedereen die van het werk van Pfeijffer houdt en beter dan dat, een aanrader voor iedereen die een roman met kritische uitweidingen over actuele onderwerpen kan waarderen. Een ode aan Europa met een melancholische ondertoon die de lezer aan het denken zet en keer op keer de spijker op de kop slaat.
Bij het lezen van dit soort boeken voel je je meestal een beetje een ramptoerist maar het verhaal van Jansons op t.v. maakte zo veel indruk dat ik dit boek wel wilde lezen. Wat me vooral is bijgebleven hoe treurig het is, dat ook ouders in dit soort situaties als verdachte moeten worden gezien door de politie (hoe begrijpelijk dit vanuit het oogpunt van forensisch onderzoek misschien dan wel kan zijn). En wat mooi was om te lezen, was de steun die de familie van het geloof ondervond. Kerkgenoten die zich als een cocon om de familie heen schaarden. Aanrader: het interview dat Martin Simec met Arjen Jansons voerde voor de EO. Op deze pagina kun je doorklikken naar het betreffende interview: link
Ginevra en Antonio groeiden samen op, hun vaders waren beste vrienden, dus ze zagen elkaar veel. Op gegeven moment veranderde hun vriendschap in liefde, maar juist dan breken de vaders met elkaar door verschillende denkwijzen. Ginevra mag Antonio niet meer zien… Als Antonio na twee jaar studeren in Bologna terugkeert naar Florence, zijn hun gevoelens nog even sterk als altijd. Ze besluiten er stiekem vandoor te gaan. Maar Ginevra’s vader weet hen op te sporen, sleurt Ginevra mee terug naar huis en verplicht haar te trouwen met een man naar zijn keuze, een rijke weduwnaar. Het lijkt erop dat Ginevra’s toekomstige, saaie, leventje compleet uitgestippeld is. Maar dan breekt de pest uit en komt haar hele wereld op zijn kop te staan… Ben jij ook zo verliefd op de cover van dit boek? Ik vind hem zo mooi! En het mooie is: ik voelde gedurende bijna het hele verhaal precies dat sfeertje. De wereld die ik voor me zag had die tinten, die uitstraling. Simone heeft de legende van Ginevra helemaal tot leven weten te brengen. De personages; de eigenwijze Ginevra die goed weet wat ze wil en de slimme Antonio die vraagtekens zet bij blind de Bijbel volgen, maar ook het Florence van de 14e eeuw. Ik was daar, ik beleefde het mee. Ik liet net als Ginevra alles achter voor de liefde en proefde eventjes aan het vrije leven, om daarna gevangen te worden en in een kooitje gestopt te worden… Wow Simone, wat heb je dat weer mooi en knap gedaan! Weer een stukje geschiedenis wat een gezicht gekregen heeft! Prachtig!!
Niets te verbergen is Aglaia Bouma’s derde boek. De 45-jarige Nederlandse schrijfster noemt zichzelf een emotionele rationalist, luchthartige pessimist, sociale einzelgänger, humanistisch misantroop, ondernemer en een vat vol. Is haar boek ook zo makkelijk te beoordelen als haar persoonlijkheid? Het is 2029. Maud werkt als prostituee. Amerikanen zijn illegaal en iedereen wordt digitaal bespioneerd. Mauds vriendin is bang. Zij wordt gestalkt. Maar is het wel stalking? En kan Maud de illegale Amerikaan die zij op zolder verbergt wel verborgen houden? En hoe zit het met de puistjes die opeens op ieders lichaam verschijnen, zo ook op dat van Maud? Wordt er een vreemde marketingcampagne gevoerd? Nederland 2.0, dat is de wereld van Niets te verbergen. Een prachtige naakte vrouw van de achterkant gefotografeerd staat op de cover van het boek. Gewaagd, maar nietszeggend. Wat kun je verwachten? De eerste paar pagina’s zijn aardig. Maar dan word je als lezer persoonlijk aangesproken. Zinnen als: ‘dat begrijpt u vast wel’ en ‘net als ik weet u…’ vliegen je om de oren. Maar ook uitdrukkingen als: ‘mevrouw Telders, zeg maar Jessica’ worden veelvuldig gebruikt. Mevrouw Telders wordt in het gehele boek ook niet anders genoemd. Niet fijn. Vooral erg irritant. Het daadwerkelijke verhaal is moeilijk te volgen. Waar gaat het heen, vraag je je geregeld af. Wanneer je op de helft van het boek bent, heb je nog steeds geen idee. Al denk je dat de plot wat te maken heeft met de puistjesplaag die heerst. Zeker weten? Dat doe je het niet. De schrijfstijl is niet pakkend en ook de personages doen weinig met je. Aglaia Bouma probeert grappig te zijn. Sarcastische opmerkingen komen geregeld voor en werken averechts. Grappig? Nee. Totaal niet. Wellicht ook omdat je je nog steeds afvraagt wat je nu aan het lezen bent. Wat is het verhaal? Waar is de rode draad? En gaat er nog echt iets gebeuren of blijven we enkel lezen over de belevenissen van Maud en haar klanten? Toch, Bouma heeft haar best gedaan om een futuristische wereld neer te zetten. Dat is aardig gelukt. Iedereen heeft natuurlijk een eigen beeld bij de toekomst, maar de wereld van Bouma is niet moeilijk voor de geest te halen. Ook is het goed dat ze de privacybeperking aan het licht brengt. Ook nu wordt er al, volgens velen, te veel informatie over ons leven opgeslagen en bewaard. Mensen zijn het niet eens met bijvoorbeeld het Elektronisch Patiëntendossier en ook zijn veel mensen bang dat ze op andere manieren gevolgd worden. Niets te verbergen geeft een boeiende kijk op hoe ver het kan gaan als je geen echte privacy meer hebt. Al met al is Niets te verbergen geen lekker leesbaar boek. De schrijfstijl is irritant. Ondanks dat Maud een goed hart heeft, komt ze niet tot leven, waardoor je haar niet in je hart sluit. Enkel pluspunt is dat het zet tot nadenken. Hoe gaat het met de privacy in de toekomst? Kunnen we dan ook niet meer over straat zonder nagetrokken te worden?
Heerlijk boek! Leest gemakkelijk weg en voert je gelijk mee in het avontuur, met krachtige vrouwen, de maan en bijzondere magie. Prachtig hoe heden en verleden naast elkaar lopen om uiteindelijk samen te komen en er langzaam steeds meer op haar plaats valt. Erg mooie schrijfstijl, die me al vanaf de eerste zin betoverde en me meenam in het gevoel en de emoties van de personages,... ze raakte me. Ik ga zeker meer van haar lezen
Het boek beschrijft het leven van Pari en haar broer Abdullah nadat Pari op 3 jarige leeftijd is verkocht aan een rijk echtpaar in Kabul. En de grote vraag is natuurlijk: zullen zij elkaar ooit weerzien of is het een afscheid voor altijd? Dit boek wordt overal aangeprezen, de kritieken zijn vrijwel zonder uitzondering uitstekend te noemen. Na het lezen van dit boek zijn deze positieve recensies voor mij volkomen onbegrijpelijk. Wel vaker heb ik een boek gelezen dat mij niet aansprak, maar dat maakt het niet meteen een slecht boek. Dat heeft dan in de meeste gevallen gelegen aan het feit dat het onderwerp mij niet ligt of dat ik nu eenmaal niet graag een roman lees. Toch heb ik ze nooit met hele grote tegenzin gelezen, misschien wel doordat het boek ondanks alles wel goed geschreven was. Hoe anders was dat met dit boek. Meermalen heb ik bij mezelf de tegenzin gevoeld om het boek weer op te pakken. Het is dat ik het voor een leesclub las, anders had ik het zeer zeker niet uitgelezen. Het boek heeft veel potentie maar Hosseini verzand in teveel verhaallijnen, waarbij het in de meeste gevallen volledig onduidelijk is wat het te maken heeft met het thema van het boek. Het toch al saaie verhaal wordt nog saaier en moeilijker te volgen. Tel daarbij op de veel te bloemige en afschuwelijk lange zinnen en het wordt een boek waarbij het vrijwel onmogelijk, of op z’n minst moeilijk, is om de aandacht erbij te houden. Wat bij betreft een ster voor de moeite……
Ik twijfelde eerst of ik dit boek wou kopen aangezien het natuurlijk 2 boeken bevat die ook los zijn uitgegeven, maar ik ben toch blij dat ik het wel gedaan heb. Dit boek verteld ook meer over bepaalde andere personages waarvan ik vragen had hoe hun verhaal liep. Ik heb serieus van de 1e tot laatste pagina genoten
Politiek affairisme in alle regionen en complotten doen het altijd goed in Vlaamse misdaadverhalen, maar om dat te koppelen aan de opkomst van de nieuwe orde, zoals Tulkens in deze roman doet, lijkt me toch wat TE ver gedreven. Erg realistisch vind ik het verhaal dus niet en dat is toch een eerste vereiste in een goede misdaadroman lijkt me. De thematiek krijgt veel meer aandacht dan de afwikkeling van het gerechterlijk onderzoek en dat vind ik jammer. Langs de andere kant is Tulkens' schrijfstijl erg vlot en verteerbaar en slaagt hij erin om reële karakters te schetsen. Een redelijk verhaal dus, om te besluiten.
Vogelman heb ik gelezen omdat ik een thriller moest lezen van school uit. Mag ik even zeggen dat het het meest gruwelijke boek is dat ik ooit gelezen heb! Buiten de spanning vind ik het personage Jack Caffery goed uitgewerkt, echt een menselijk figuur, ook hij maakt fouten. De wending van Jack op het einde had ik niet verwacht, maar toch maakt het het boek geniaal. Hoera voor Mo Hayder!
Een maandenlang vermist meisje wordt gruwelijk mishandeld teruggevonden. Er lijkt een samenhang te zijn met andere verdwenen jonge vrouwen. Werk aan de winkel voor Patrik en zijn collega’s. Raadselachtige gebeurtenissen uit het verleden die Erika voor haar boek probeert te analyseren blijken er uiteindelijk mee samen te hangen. Dit negende deel van de serie over Patrik Hedström en Erika Falck heeft alle ingrediënten die me in haar vorige boeken zo boeiden. Ondanks dat kreeg ik het gevoel dat Läckberg dit boek een beetje op de automatische piloot heeft geschreven. De vaste personages zijn minder sprankelend beschreven. Of misschien kennen wij - lezers – ze inmiddels te goed en heeft de schrijfster hier ook niet zo veel meer toe te voegen? De opbouw van Leeuwentemmer vind ik ook herkenbaar en voorspelbaar. Erika probeert puzzelstukjes uit verleden en heden bij elkaar te brengen en samen met Patrick de moordzaak op te lossen. Er zijn losse eindjes maar wel een verrassend einde. Wat mij betreft niet haar beste boek. Toch leest het gemakkelijk weg. Läckberg kan heel goed schrijven en ik kijk zeker uit naar haar volgende boek.
Samenvatting Myriam komt op een dag een man tegen waar ze helemaal verliefd op is. Ze denkt de ware gevonden te hebben en spoedig is ze getrouwd. Al tijdens de huwelijksnacht blijkt dat hij heel anders is als gedacht. Myriam wordt slachtoffer van een gewelddadige psychopaat. Ontsnappen is geen optie totdat er iemand is die haar wil helpen. Als ze uiteindelijk ontsnapt is blijkt ze niet het enige slachtoffer. Ook na haar ontsnapping is ze haar leven niet zeker. Leeservaring Het boek is van begin af aan spannend. Het is een heftig verhaal dat zo nu en dan ook shockerend is. Zeker als de lezer zelf ook geweld heeft moeten doorstaan of getuige is geweest van agressie en geweld kan dit herinneringen oproepen of tot nadenken aan zetten. Een aangrijpende thriller die vlot weg leest en zoveel spanning en actie in zich heeft dat je verder wilt lezen. De hoofdstukken hebben een prettige lengte en zijn opgedeeld in het heden en flashbacks. Dit is duidelijk weergegeven en niet verwarrend. De schrijfstijl is prettig. Vlot en soepel wordt je meegezogen in het verhaal. De personages worden goed omschreven. Het wordt duidelijk hoe ze zijn en je kunt je een prima voorstelling maken van hun uiterlijk. Ook dit boek is een heerlijk boek det “smaakt” naar meer van deze auteur.
Jammer maar wat vond ik dit boek langdradig,ik heb al meerdere boeken van Cathy gelezen maar dit was echt de minste. En zeker omdat het dan zo'n dik boek is vind ik wel dat het vanaf begin moet boeien en niet vanaf pagina 200,want toen kwam er pas wat verhaal in. Het verhaal van Leonie sprak me nog het meest aan en was ook mooi en emotioneel.
''Halsoverkop'' is het debuut van Aline van Wijnen, die de schrijfwedstijd van het blad ''Vriendin'' won met dit verhaal. Uitgeverij ''Zomer & Keuning'' bracht het uit en onder andere ik mocht het lezen voor de Hebban leesclub! Nicole van Klaveren is een echte boekenwurm, 32 en single, want tja geen enkele man van vlees en bloed kan tippen aan de fictionele droomman! Totdat ze tijdens haar lunchauze een man buiten in de zon een boek ziet lezen, ze is gelijk ''halsoverkop'' verliefd op de boekenman! Terwijl Nicole, de boekenman niet uit haar gedachten kan verbannen, hebben haar vriendinnen Lora & Krista zo hun eigen problemen... ''Halsoverkop'' is een feel good roman die heerlijk vlot weg leest en die herkenbaar is voor menig boekenwurm. Leuk dat er veel namen van auteurs en titels van boeken voorbijkomen, sommige kende ik en had ik zelf ook gelezen en weer andere kende ik wel, maar ga ik nu zeker eens lezen! Ergens aan het einde is er een gebeurtenis die naar mijn idee niet echt wat toevoegt en wat voor verwarring zorgt. Desalniettemin is ''Halsoverkop'' een heerlijk boek voor de zomer met liefdesperikelen, veel boeken, vriendschap en een echte boekenman!
Na Dan Brown is dit een afknapper. Dit vind ik niet goed geschreven, zeer verwarrend. Het boek sleept zich voort. Je komt terecht in het leven van mensen waar je geen enkele band bij voelt. Je kan zelf niet begrijpen waarom jongen mensen zo reageren als die in het verhaal doen. Indien het zou gaan over wetenschappers, dan zou het verhaal al iets geloofwaardiger zijn. Spijtig genoeg wordt het verhaal geschreven vanuit de zienswijze van studenten: het plaatje klopt dus totaal niet. Zie ook bij andere recensies. Ik moet nu nog het laatste hoofdstuk lezen (ja, zo ver ben ik al geraakt, dat kan niet iedereen zeggen), maar je moet een doorbijter zijn om het einde te halen. Ik ben trouwens niet zeker of een deel van het probleem ook niet bij de vertaling ligt.
Alex Jackson is de hoofdpersoon in de debuutthriller van de Engelse schrijfster en journaliste Emily Koch. Alex is verslaggever bij de Bristol Post en een ervaren bergbeklimmer. Ondanks die ervaring gaat het fout. Tijdens de beklimming van een bergwand in de Avon Gorge maakt Alex een val van twintig meter en raakt in coma. In het ziekenhuis vinden allerlei onderzoeken plaats die steeds leiden tot dezelfde conclusie: Alex zal nooit meer uit dit coma ontwaken. Langzaam begint bij zijn vriendin en zijn familie het besef te groeien dat het misschien beter is om Alex op een humane manier te laten sterven. Wat zij echter niet weten is dat Alex ieder woord dat wordt gezegd hoort. Of het nu de beraadslagingen van het medische personeel betreft of de monologen van zijn vriendin Bea, Alex hoort alles. Ook dat de politie aanwijzingen heeft gevonden die er op wijzen dat er waarschijnlijk geen sprake is van een ongeluk maar dat iemand het op het leven van Alex had voorzien. Wat kan Alex doen om, voordat de artsen zijn behandeling stopzetten, een antwoord te vinden op de vraag wie hem om het leven wilde brengen en waarom? Zo op het oog moet er geen leven in me zitten. Ik kan niet praten, kan me niet bewegen. Ik kan ze niet duidelijk maken dat ik elk woord hoor dat ze zeggen. Als ik doodga voor ik opsta is meer een misdaadroman dan een thriller. De poging tot moord op Alex Jackson speelt een belangrijke rol in het verhaal maar veel belangrijker is de manier waarop hij de nachtmerrie waarin hij gevangen zit ervaart en daarmee omgaat. Hij kan zich niet bewegen, geen signalen hoe klein dan ook afgeven en bovenal niet spreken. Zijn mogelijkheden tot communicatie zijn tot nul gereduceerd en de onmacht en de frustratie die hiervan het gevolg zijn, worden door Emily Koch op een prachtige en beklemmende wijze beschreven. Sommige passages zijn claustrofobisch eng. Emily Koch heeft de problematiek van comapatiënten en de verstrekkende gevolgen daarvan voor familie en vrienden met veel integriteit en gevoel op papier gezet waardoor het verhaal ontroert. Zij gebruikt slechts één perspectief en dat is het perspectief van Alex. Het verhaal is helemaal in de ik-vorm geschreven en wint daardoor wint enorm aan kracht. Je ervaart in deze bijna tastbare wereld nauwelijks afstand. Het gegeven van het verhaal is origineel, kundig geconstrueerd en kent een aantal verrassende plotwendingen. Door de aanwijzingen die Alex in zijn ziekenhuiskamer opvangt te combineren met herinneringen uit zijn leven probeert Alex antwoorden te vinden. Het is een proces dat Emily Koch heel geraffineerd en overtuigend op papier heeft gezet. In prachtig proza worden beetje bij beetje de gebeurtenissen ontrafelt die hebben geleid tot de afschuwelijke situatie waarin Alex zich bevindt. Als ik doodga voor ik opsta is een prachtig boek over een man die gereduceerd lijkt te zijn tot een kasplantje maar die in werkelijkheid tot grote dingen in staat is. Een intrigerend debuut met een overrompelend einde dat je voorlopig niet zal loslaten.
Een writer's block lijkt me erg, maar dit is erger! Wat een verzameling onwaarschijnlijkheden en toevalligheden. Een gezaghebbende serie van een gewaardeerd en internationaal gelauwerd schrijfster wordt hier langzaam afgebouwd tot het (spreekwoordelijk) niveau van deeltje 126 van een broodschrijver uit de Bouquet-reeks. En dit nog los van het volslagen onbegrip van de argeloze lezer, die ooit wel eens van mw. Cornwell gehoord heeft en denkt: Kom, we proberen eens wat nieuws na de vakantie. Die komt toch van een koude kermis thuis. Het spijt me te moeten constateren dat de auteur het spoor langzaam bijster lijkt te raken in de opbouw van een -in aanvang- bloedstollende reeks. De voodoo van 'le loup-garou' blijkt nu zelfs in staat tot reanimatie van reeds lang verloren gewaande sub-hoofdrolspelers. En de laatste bladzijden doen vermoeden dat het eind nog niet in zicht is. Vergelijkingen met jonge, verwende voetbalmiljonairs in relatie tot hun vermeende wekelijkse wanprestaties op het veld dringen zich op bij deze waarschijnlijk zeer goed verdienende schrijfster. Ik mag toch aannemen dat de uitgever over goede, gekwalificeerde redacteuren beschikt, die (ook) tot taak hebben de auteur te vrijwaren van dit soort missers. Of leeft men in de veronderstelling dat het 'publiek' de voorgaande verkoopcijfers wel zal evenaren? Het publiek krijgt uiteindelijk altijd gelijk, is een betonnen wet in de marketing. En dit is helaas een slecht product, waarvan we alleen maar kunnen hopen dat het licht weer terugkomt in de huidige tunnelvision van de schrijfster.
Zoals ik gewend ben van Lauren Oliver was ook dit boek geen teleurstelling. De opbouw is iets langzamer dan ik zou willen maar zodra de introducties voorbij zijn komt het verhaal hoed op gang. Het is een vlot geschreven boek over 3 jonge meisjes, outcasts, eenzaam, totdat ze elkaar gevonden hebben. En dan wordt 1 van de meisjes, Summer, vermoord. De twee anderen worden al snel verdacht van deze moord, maar nooit veroordeeld. Helaas kan dit de dorpsgenoten niets schelen. Wat hun betreft hebben zij het gedaan. Het verhaal schiet hier en daar heen en terug naar de zomer van de moord weer terug naar 5 jaar verder. De meiden komen elkaar weer tegen en proberen, met hulp van aantal anderen, alsnog de moord op Summer op te lossen. We komen langzaam aan steeds meer te weten over deze meisjes, maar vooral over Summer en verwrongen blik op de wereld. Was ze wel dat leuk, lieve meisje waar iedereen het over heeft. Of heeft ze een duister geheim, welke terug te leiden is naar een fictief boek over 'lovelorn'? Ik raad iedereen die van ya en mystery thrillers houdt aan om dit boek te lezen en er zelf achter te komen.
Ik heb het boek heel snel uitgelezen. Het was zeker onderhoudend, en je wil toch wel weten hoe het verder gaat. Maar geen enkel karakter komt echt tot leven, en dat is toch wel een gemis. De geschiedenis van het Delfts blauw komt ook maar oppervlakkig aan de orde. Weinig nieuwe inzichten hierover opgedaan.
Er zijn de laatste jaren massa's Scandinavische thrillers uitgekomen. De meeste heel goed. Dit is er een die er echter ver boven uisteekt.
Toen Voor uw liefde van Nobelprijswinnaar Mario Vargas Llosa (1936) verscheen, was het een belangrijke literaire en commerciële gebeurtenis. Als vertegenwoordiger van de Latijns-Amerikaanse literatuur verwacht je een meesterwerk, zeker met zo’n indrukwekkend oeuvre dat de schrijver zorgvuldig heeft opgebouwd. Vargas Llosa is bekend van zijn romans De stad en de honden (1963), Gesprek in de Kathedraal (1969) en De oorlog en het einde van de wereld (1981) waarin hij machtsstructuren in kaart brengt en vooral focust op het individu dat veel te lijden heeft onder de corrupte systemen van de samenleving. Naast het schrijven van complexe literatuur is Vargas Llosa ook goed in het schrijven van misdaadromans. Voor uw liefde heeft verschillende verhaallijnen. Eén van de belangrijkste verhaallijnen gaat over wraak op de sensatiepers. De rijke zakenman Enrique Cárdenas wordt afgeperst door een beroemde redacteur van een sensatiekrant. De redacteur bezit verschillende erotische foto’s van Cárdenas en probeert hem over te halen om veel geld in zijn krant te investeren. Het schandaal zou de ondergang van Cárdenas betekenen, maar hij maakt een inschattingsfout en de foto’s worden uiteindelijk toch gepubliceerd. Kort na publicatie wordt de redacteur dood gevonden in de armste wijk van Lima. Wat volgt is een klopjacht op de moordenaar en de waarheid. Ondertussen heeft het schandaal veel teweeg gebracht in de familie van de zakenman. Is de liefde sterk genoeg om iedereen bij elkaar te houden of overwint de pers die altijd op zoek is naar sensatie? Voor uw liefde heeft veel meer potentie dan Vargas Llosa eruit heeft gehaald. Als winnaar van de Nobelprijs verwacht de lezer een uitstekende penvaardigheid die door Vargas Llosa in zijn nieuwe roman helaas niet is waargemaakt. Enkel in het laatste deel van de roman experimenteert de schrijver succesvol met de onverwachte wisselingen in perspectieven. Een onervaren schrijver zou daarmee verwarring wekken, maar bij Vargas Llosa leest het vloeiend en deze getoonde lef heeft een positief effect op het verhaal. Maar daar is helaas alles mee gezegd. Zijn sterke oeuvre wekt hoge verwachtingen en zeker op het vlak van maatschappelijk engagement. In Voor uw liefde wordt corruptie meerdere malen genoemd, maar het effect van deze kwalijke zaken wordt nauwelijks in het verhaal verwerkt. Wat is bijvoorbeeld het effect van het zeer corrupte beleid op de gewone burger? Het is jammer dat het verhaal maar weinig maatschappelijke engagement heeft en dat er geen veroordeling van politieke en journalistieke corruptie uit het boek spreekt. Daarnaast is het verhaal heel voorspelbaar, want de lezer kan na een aantal hoofdstukken al weten wie er achter de moord op de journalist zit. De niet inspirerende dialogen geven al snel weg hoe het verdere verloop van het verhaal zal gaan en transformeren de roman met veel potentie tot een clichématig verhaal. Een onervaren schrijver kan je het vergeven als de verhaallijnen niet bij elkaar komen, maar voor een schrijver met jaren ervaring is het bijna onmogelijk te geloven dat de verhaallijnen nauwelijks een relatie met elkaar hebben. Het lijkt zelfs alsof Vargas Llosa geen energie had om meer diepgang in zijn verhaal te krijgen. Al met al geeft Voor uw liefde van Mario Vargas Llosa het gevoel dat je een prachtige omgeving hebt bezocht en er na enkele jaren met hoge verwachtingen weer terugkomt om te zien dat alles anders is. Voor lezers die bekend zijn met het werk van deze schrijver zal deze roman geen goede leeservaring opleveren. Het lijkt zelfs alsof de roman door iemand anders is geschreven. Hoewel het verhaal sterke thema’s heeft en we in het laatste hoofdstukken toch nog de kracht van de schrijver zien, is het verhaal teleurstellend geschreven. Als we het geluk krijgen nog een roman van Vargas Llosa te mogen lezen, is te hopen dat de mooie stijl, humor en het maatschappelijk engagement terugkeren.
Vanaf het moment dat je het boek openslaat is daar allereerst al de schrijfstijl. Het doet wat ‘zwaarder’ aan, het is een prachtig kunstwerk met woorden, waar zo her en der ook een frisse tik humor uitgedeeld wordt, en Heerma van Voss blaast me alleen al op dit punt van de stoel. Bewust vertraag je je leestempo, ga je ergens in het verhaal nog even terug naar het beginstuk, puur om het nog even extra te beleven. Ik geniet van zinnen met tegenstrijdigheden waar ik hardop van in de lach schiet ook, goeiedag wat onmundig goed schrijven! Mooi ook hoe elke titel van het deel dat je leest zo duidelijk wordt, menn dit is tof. Komen we uiteraard op het verhaal an sich. Tomas en meisje A. ; what the hell? Als eerste zou je op voorhand al keihard willen oordelen, en dat doe ik ook: het is een dikke No Go, ware het niet dat het zo neergezet wordt dat je bloednieuwsgierig bent wie dit zijn, hoe zich dit kan en zal ontwikkelen. En daar ga je dan! Helemaal mee in het verhaal, hoe dubbel kan het zijn, en het onderbuikgevoel blijft continue aanwezig. De naastliggende lijnen met de grootmoeder en beste vriend Adriaan zijn zo anders, net zo intrigerend, en het geeft je een extra kijk ook op Tomas zelf. Het is bizar hoe een verhaal dat zo ver van je afstaat je zo in de greep houdt. Waar herinneringen fantastisch neergezet worden, waar ook zware onderwerpen kort maar krachtig om je oren gekletst worden en diepe indruk weten te maken. Waar side-kick Adriaan eigenlijk gewoon stiekem mijn favoriet is, wat een held. Dit hele bijzondere geheel wordt dan uiteindelijk zo afgerond dat je denkt: ja, dit was onontkoombaar. Dat daar dan ook hoop, geluk en beslissingen met goed boerenverstand doorheen schemeren, beter had het wat mij betreft niet gekund. Conclusie: Wanneer geef je de volle bak sterren? Ja, nu. Vijf sterren voor Noem het liefde. Karin Meinen-Samenlezenisleuker
Dit is een bundel met korte horrorverhalen, een uitstapje buiten het fantasygenre waar Alex de Jong / Brad Winning normaal gesproken in schrijft. De meeste verhalen spelen zich dan ook in hedendaags Nederland af. Wat Winning in deze bundel heeft meegenomen, is zijn schrijfstijl: net zoals in zijn vorige bundel lezen de verhalen vlot weg. Het probleem zijn de verhalen zelf. Er zitten erg goed bedachte verhalen tussen, maar uiteindelijk komen de meeste toch op hetzelfde neer: een getrouwde man gaat met een blondine vreemd en iemand wordt op een gruwelijke wijze vermoord. Het ging zo ver dat ik tijdens het lezen van de laatste verhalen geërgerd dacht: 'Niet weer.' Het lijkt erop dat Winning de moorden als schokeffect gebruikt, een effect dat in de loop van het lezen van de bundel afstompt. Zo is er een verhaal over een schuwe werknemer die met de vrouw van de baas vreemd gaat: als de vrouw erachter komt dat hij had gelogen, vermoordt ze hem in de laatste alinea: een reactie die kunstmatig op mij overkomt. Al met al vond ik dit een tegenvallende bundel. 2 sterren.
Ik heb dit prachtig geïllustreerde boek in een ruk uitgelezen. Van voor naar achter, terwijl ik dacht dat ik het vooral fijn vond om af en toe eens over een emotie te lezen. 'Alles wat ik voel' van filosofe Stine Jensen geeft een goed beeld van twintig verschillende emoties doordat er verhaaltjes worden gegeven van alledaagse praktijkvoorbeelden. Daarnaast, en dat vind ik zo'n mooie meerwaarde, worden verschillende filosofen, biologen en gedragswetenschappers gequote, die met een mooi inzicht kwamen over de betreffende emotie. Ook worden oude verhalen (soms Bijbels) aangehaald en wordt er geregeld een link gelegd tussen emotie en cultuur. Het geeft een geïntegreerd beeld, stof tot nadenken en verborgen tips. Ik ga het in mijn eigen Psychologiepraktijk vast en zeker inzetten. Voor kinderen vanaf tien jaar en volwassenen is 'Alles wat ik voel' een mooie wegwijzer in de wereld van emoties.
Ik ben het eigenlijk wel met Saskia eens, dat het boek best wel langdradig was. Ik had de neiging om passages over te slaan. Vond het ook geen prettige schrijfwijze. Helaas, maar niet echt mijn boek!
Yuna Huypkens 11jaar Klaas Kan Alles! Yannick Fitschy, Marleen Hoebe. *Welke drie woorden passen het best bij het boek? - Avontuurlijk -Uitdagingen -Waaghals *Wat is volgens jou de leukste uitdaging in het boek? -Blijven staan bij een tornado: ik ben altijd al bang voor tornado’s geweest. Hij legt uit hoeveel kracht zo’n tornado heeft en hoeveel kracht dat die heeft als die ronddraait. *Wat is het meest bijzondere dat je geleerd hebt in dit boek? -Dat niet altijd alles lukt wat je graag wilt kunnen. Ik heb ook heel veel bijgeleerd uit het boek. Ze leggen ook alles netjes uit . *Mijn eigen mening over het boek. Dit is Klaas, hij probeert echt van alles. Eerst probeert hij allerlei experts te verslaan…dat is hem dus niet gelukt. Ze waren gewoon té goed in wat ze doen! Daarna gaat hij allerlei uitdagingen aan. De meeste daarvan zijn wél gelukt, maar ook niet allemaal hoor. Bijvoorbeeld de ruimte in gaan, dat is dus mislukt. Dat was echt een onmogelijke uitdaging. Hij gaat ook nog voor een dag een ander beroep oefenen, daar lukte dan wél weer alles. Hij legt ook heel goed uit hoe je mensen kunt verslaan. En er staan ook een paar dingen tussen die je thuis zelf kunt proberen. Maar hij waarschuwt je ook dat je thuis niet alles na moet gaan doen omdat sommige dingen gewoon té gevaarlijk zijn! Ik vind het ook super tof dat hij van alles uitlegt. Hoe ziet het eruit, hoeveel kracht hebben ze,…..? Het is een heel informatief boek, zelfs voor volwassenen. Fijn dat ze met veel tekeningen en kleuren hebben gewerkt. Dat maakt alles veel overzichtelijker. ***
Meer dan 2 miljoen exemplaren werden er van “ the Girl in the Ice” verkocht in het Verenigd Koninkrijk na het verschijnen in Februari 2016. En ook werd het boek aan reeds 27 landen verkocht. Inmiddels is deel 6 in deze serie rond inspecteur Erika Foster uit. Twee jaar na datum is ook Nederland aan de beurt en is “ het meisje in het ijs” uitgebracht, incl. een uitgebreide reclamecampagne. Niets staat een hype in de weg. Het boek is hard op weg om op diverse “ meest gelezen” en “ meest voorgenomen” lijstjes de koppositie te veroveren. Auteur is de tegenwoordig in Slowakije woonachtige Britse auteur Robert Sutton (1979, Lowestoft,VK) - Robert Bryndza is het pseudoniem waaronder de boeken verschijnen. Heel gek is het verkoopsucces niet, Een goede marketing, een snelle en eenvoudige schrijfstijl, een hoge productie van vervolg delen en een hoofdpersoon die haar eigen problemen heeft en tegen het establishment in haar doelen nastreeft kost wat het kost. Zomaar een paar ingrediënten die een groot lezerspubliek aanspreken. Succes in Nederland en Vlaanderen lijkt dan ook verzekerd en heel verrassend zou het niet zijn als de boeken van MJ Arlidge die op de zelfde pijlers rusten er een stevige concurrent bij heeft.. Inspecteur Erika Foster zit na een catastrofale politie actie in Manchester, waarbij haar man en 4 collega’s de dood vonden op non actief. Als in een park in Londen het lichaam van een jonge vrouw wordt gevonden, wordt Erika verzocht deze zaak op zich te nemen en met een nieuw team weer aan het werk te gaan. Het slachtoffer blijkt Andrea Douglas-Brown te zijn, de dochter van een belangrijk en invloedrijke zakenman. Terwijl Erika op zoek gaat naar de dader en waarheid, wendt Andrea’s vader zijn macht aan om Erika tot conclusies te laten komen die hem goed uit komen en de echte waarheid te verhullen. Maar Erika gaat haar eigen weg en is vastbesloten de waarheid te onthullen, zelfs tegenwerking vanuit het politiekorps en de politiek brengen haar niet van haar doel en als ook de moordenaar zijn aandacht op Erika richt gaat ze onverstoorbaar door. Terwijl haar carrière en leven steeds meer in het nauw komen, moet Erika haar eigen monsters overwinnen en de moordenaar te slim af zijn om te overwinnen. De tijd tikt in haar nadeel. Internationaal is Bryndza een succes, getuige alleen al de verkoopaantallen in thuisland “ het Verenigd Koninkrijk”, en de verkoop aan zoveel landen, maar maakt dit het ook een opmerkelijk boek. Het plot is voorspelbaar, eenvoudig, een opeenstapeling van clichés en er echt een in de categorie 13 in een dozijn, het taalgebruik is eveneens eenvoudig. Is de hoofdpersoon Erika dan een uniek personage? Nee ook niet, Zoals zo vaak een wat zonderlinge personage die een rugzak problemen met zich meedraagt en als een soort Don Quichot vecht tegen het establishment. Spannend dan? Nou nee-want nogal voorspelbaar wat killing is voor de spanning en ook psychologisch is het geen hoogvlieger. En toch……. Een heel groot risico is het niet om te zeggen dat Bryndza en zijn Erika Foster serie ook in het Nederlands taalgebied een megasucces gaat worden. Het leest als een aflevering van een Netflixserie, het boek is niet te dik, Foster is een sympathieke personage, meedoen aan een hype is voor velen niet te versmaden, Je hoeft niet na te denken, je zit snel in het verhaal en sla je het dicht ben je er ook weer snel uit en (hoewel nog niet aangekondigd) de volgende delen komen als een ware tsunami op je afgerold. Voor heel veel mensen (en voor mij ook op zijn tijd) heerlijk om te consumeren, maar inhoudelijk niet meer dan de onderkant van de grijze middelmaat 2,5 sterren
De Chinese immigrante Zou Lei ontmoet drievoudig Irak-veteraan Skinner in Queens – New York, waar het verhaal zich afspeelt. Beide personen zijn vechters, hoewel beiden op een ander vlak. Zou Lei vecht om te overleven als illegale immigrante in een achterstandswijk, waar de angst voor arrestatie een groot stempel op haar leven drukt. Zou Lei is een sterke vrouw met een enorm doorzettingsvermogen om zich staande te houden in de moeilijke omstandigheden waarin zij verkeert. Ze combineert vele banen voornamelijk in de horeca, waar zij harder werkt dan haar collega’s. Ze maakt lange dagen, ze is fysiek sterk en ze pakt alles aan, maar desondanks wordt ze keer op keer onderbetaald en zonder opgaaf van reden vervangen door weer andere mensen. Ze is assertief, maar niet haatdragend ondanks alles wat zij heeft meegemaakt. Ze woont in een hokje met niet meer dan een vuil matras in een smerig gebouw waar vele immigranten wonen. Al haar bezittingen passen in een plastic tas. Skinner daarentegen is ook een vechter, maar dan beroepsmatig. Tot drie keer toe is hij uitgezonden naar Irak om daar te vechten voor een land dat niet het zijne is. Hier heeft hij, onder erbarmelijke omstandigheden, geleerd dat alles vernietigd kon worden en toen heeft hij ook alles vernietigd. De gruwelijkheden die hij keer op keer heeft meegemaakt, maar ook zelf heeft begaan, evenals het verlies van zijn maat, hebben diepe psychische wonden bij hem nagelaten. Terug in Amerika kan hij op geen enkele steun van de overheid rekenen en kan hij niet meer functioneren. Hij is lusteloos, angstig, argwanend en heeft nachtmerries elke nacht. Hij komt de tijd door met kijken naar gewelddadige filmpjes uit Irak, het drinken van alcohol en het afbeulen van zijn lichaam in de sportschool. Hoewel Skinner in tegenstelling tot Zou Lei wel over wat financiële middelen beschikt, leeft ook hij onder erbarmelijke omstandigheden. Hij huurt een naargeestig souterrain bij een ongure familie. Verwacht van dit boek geen prachtige literaire taal. De immigranten uit dit boek spreken elkaars taal niet en ook de Engels taal zijn zij vaak onvoldoende machtig. De zinnen in de dialogen zijn dan ook kort en bondig. De dialogen bevatten geen leestekens, waardoor het soms moeilijk te bepalen wie aan het woord is. Het gaat echter niet zozeer om de inhoud van de gesprekken. De gesprekken zijn nergens diepgaand, wat de leegheid en vooral de eenzaamheid van de immigranten en ook van Skinner en Zou Lei benadrukt. De toon in het boek is rauw. Lish besteedt veel aandacht aan het beschrijven van de sfeer. Nergens in het boek is een lichtpuntje te bespeuren. Het is overal vies met veel zwerfafval, alles is verouderd en rommelig, veel graffiti, overal lawaai, veel geweld, armoede, ongezond eten, drankmisbruik en uitbuiting. Nergens is een veilige plek, rust of schoonheid te vinden. Alles wordt gedurende het hele boek in detail beschreven. Dit lijkt langdradig, maar het heeft als doel dat je als lezer constant wordt ondergedompeld in deze ellende. Je kunt er niet overheen lezen, je kunt er niet aan ontsnappen. Je kunt niet anders dan de hoofdpersonen vergezellen in hun troosteloze en uitzichtloze bestaan. En toch gaat dit boek over de liefde tussen Skinner en Zou Lei. Een liefde zonder onbezorgde verliefdheid, zonder romantiek, zonder passie. Een liefde van bijna alles ontdaan. Wat overblijft is een oprechte liefde die draait om betrokkenheid en zorg voor elkaar. Door op deze manier de liefde tussen twee mensen te schetsen, ontstaat een krachtig verhaal, dat je niet meer loslaat. Na het lezen van dit boek duurt het even voor je weer terug kunt keren naar het normale, geordende, dagelijkse leven. Het voelt als het moeizame ontwaken na een nachtmerrie. Een nachtmerrie die voor velen de werkelijkheid van alle dag is. Een leven waarin hard werken nodig is om te overleven, maar geen enkel uitzicht biedt op een mooie toekomst. Een bijzonder boek met een bijzondere schrijfstijl. Een realistisch verhaal waarin je zo betrokken raakt bij de hoofdpersonen en hun situatie dat je geprikkeld blijft om door te lezen. Een krachtig verhaal over liefde en uitzichtloze armoede. Een boek dat je leert om diep respect te tonen voor het doorzettingsvermogen van mensen om te overleven in erbarmelijke omstandigheden.
Dit boek leek mij erg leuk omdat de hoofdpersoon helemaal gek is op katten. Maar het boek viel me echt heel erg tegen. Ik had het ook in een paar uur uit. De hoofdpersoon is dierenarts, dus je verwacht dat ze toch wel een bepaald niveau heeft maar ze kwam soms erg onnozel over. Niet alleen hoe ze omging met het gedoe met haar ex maar ze wist bijvoorbeeld ook niet wat taekwondo is. Het boek zelf is ook erg zoet en een beetje kinderlijk geschreven. Dus een leuk boek voor als je 15 bent en van katten houden maar het is geen chicklit voor 20-ers en 30-ers.
Zo fijn een magazine over thrillers. Ik heb er echt van fenoteb. Vond het zonde om het in 1 keer uit te lezen. Zo kon 8k meerdere dagen heerlijk wegdromen. Het magazine is ook perfect om te zoeken naar boeken voor de reading challenge. In het magazine zijn nog eens 12 categoriën opgenomen. Wanneer komt het volgende nummer?
Dodenakker is voor mij een van die boeken waar ik moeite mee heb er een goede recensie van te schrijven. Enerzijds ben ik niet buiten mezelf van enthousiasme, anderzijds is het boek beslist niet slecht. Ik heb eerder het gevoel dat Piet Teigeler mij niet in alle opzichten in het verhaal weet te trekken. Ligt dit aan mij? Deze roman gaat over de vondst van het lijk van een onbekende man, op de begraafplaats Schoonselhof te Antwerpen. Commissaris Carpentier doet deze vondst, of eigenlijk zijn hondje Watson. Maar wie is de onbekende man? Omdat Carpentier min of meer gepensioneerd is, wordt de zaak onderzocht door commissaris Leo Dewit. Carpentier kan het overigens niet laten zich ermee te bemoeien. Geleidelijk wordt dan duidelijk wie de onbekende is. Dit is een interessant aspect van het boek, net als de liefdesbrieven waarmee elk hoofdstuk begint. Ook valt er wat te lachen om Watson, wiens aanwezigheid als een rode draad door het boek te vinden is. Deze politieroman is het zoveelste deel van een serie over Carpentier & Dewit. Ik denk dat dit enigzins verklaart waarom ik niet kapot ben van het boek. De vaste lezer zal ongetwijfeld veel elementen uit Dodenakker herkennen. Dit geldt niet voor mij. Dodenakker is een kennismaking met het oeuvre van Teigeler én met de vaste personages van deze serie en hun onderlinge verhoudingen. Juist wat dat laatste betreft, heb ik soms moeite het verhaal te volgen. Voor mijn gevoel lijken een aantal personages op elkaar, wat waarschijnlijk komt omdat ik ze niet vanuit eerdere boeken ken. Soms zijn er afkortingen die mij onbekend zijn. Wat kan ik dus over dit boek zeggen? Laat ik me bescheiden opstellen: misschien ligt het gewoon aan mij!
Als een boek nieuw uitkomt en er wordt veel aandacht aan besteed, dan wordt de verleiding om het te gaan lezen wel heel groot. Het verhaal begint mysterieus, waarom heeft het muziekstuk dat Julia speelt zo'n invloed op haar dochtertje? Julia gaat achter de oorsprong van het muziekstuk aan, en daar is niet iedereen blij mee. Het boek vertelt twee verhalen, het verhaal van Julia en het verhaal van Lorenzo, de Italiaan die het stuk heeft geschreven tijdens oorlogstijd. Het verhaal van Lorenzo wist me zeer te boeien, Het verhaal van Julia is soms wat onrealistisch. Beide verhalen sluiten op het einde mooi op elkaar aan. Mooi boek, maar ik had van Tess Gerritse net iets mee verwacht.
Leon de Winter is me als columnist een beetje de keel begint uit te hangen, bijvoorbeeld om zijn altijd pro-Israelische standpunten, maar als schrijver van bijvoorbeeld “De Ruimte van Sokolov” had ik hem nog hoog zitten. Het is om deze reden toch wel jammer dat “God’s Gym” uiteindelijk niet bekoort. Toegegeven: het verhaal wordt door Leon de Winter kundig neergezet en is qua thematiek ook interessant te noemen: hele uiteenlopende thema’s als moslim-terrorisme, het verlies van een kind en reïncarnatie krijgen in het boek een rol. Met de hele internationale air die het boek uitstraalt (het speelt ook nog eens in Los Angeles) had het makkelijk de beperkte Nederlandse lezersmarkt kunnen overstijgen. Maar helaas lukt het De Winter niet het boek echt goed rond te krijgen. Waar het verhaal sterk begint (een beschrijving van een aantal “omstandigheden” als de plaattektoniek van de aarde om de verkeersdood van de dochter van de hoofdpersoon Joop Koopman te verklaren), zakt het boek al snel een beetje in. Wat volgt is wat lijkt op een hele lange aanloop, tot ongeveer de laatste 10 pagina’s als het verhaal opeens wordt afgeraffeld -en ook nog niet eens geloofwaardig ook. Jammer, er had echt meer in gezeten in dit boek. Misschien moet De Winter eens weer wat meer tijd in zijn schrijverschap gaan steken, en minder in bijzaken.
"Alles te verliezen" leest vlot weg, ik vind het een spannend verhaal en ik wilde steeds weten hoe het verder zou gaan. De overlijdensadvertentie in het begin had mij op het verkeerde been gezet, maar dat kan ik bij een boek erg waarderen. Het is wat mij betreft geen voorspelbaar verhaal en dat vind ik een groot pluspunt. Daarnaast vind ik Claire een interessant personage, haar dochtertjes vind ik fijne meisjes die door het verhaal heen dartelen en ik vind het leuk dat er ook uit het perspectief van haar man Harald geschreven wordt. Het is niet het beste boek dat ik in tijden heb gelezen, maar ik vind het een goed boek en ik blijf zeker meer van Esther Verhoef lezen. Aanrader! Vier sterren!
Smoske. De neushoorn die er geen zin in had. Het verhaal leest makkelijk. Snel kort en bondig geschreven. Waar gaat het over? Vriendschap tussen mens en dier? Onvoorwaardelijke vriendschap?. Bedrog?. Fanatiek je einddoel bereiken? De ANWB, de finale WK Italie-Frankrijk, Peter R de Vries en de twee vrienden Johan Pladdet en Smoske komen uitvoerig aan bod tijdens de reis van de neushoorn Smoske door Europa. De neushoorn wordt van de ene naar de andere dierentuin vervoerd vanwege het voortplantingsprogramma. De bewuste neushoorn is Smoske. Hij vertelt zijn belevenissen al urinerend. Smoske wordt via de Beekse Bergen naar Zooparc de Beauval getransporteerd. Dit transport is een hele onderneming voor de chauffeur, Johan Pladdet en de verantwoordelijke dierenarts, Smoske. Het begint onschuldig. De neushoorn wordt op transport gezet. Ontsnapt in Parijs. Gaat via Marseille, Barcelona en Berlijn weer terug naar Frankrijk. Zijn eindbestemming Zooparc de Beauval. Onderweg komt Smoske hebberige mensen tegen die jacht maken op zijn twee hoorns. Al urinerend vertelt Smoske over zijn reden om steeds te ontsnappen en over zijn afkomst uit Congo. De ANWB heeft een zeer prominente rol in dit boek. Zijn wij zo blij met de ANWB? Peter R de Vries als misdaadverslaggever heeft ook een rol in het verhaal. Peter R de Vries ziet verhaal in dit verhaal. Helaas komt hij steeds te laat waardoor hij geen bewijsmateriaal voor zijn misdaadverhaal heeft. De twee vrienden, de chauffeur Johan Pladdet en de dierenarts Smoske, zijn de good guys. De 'jagers' zijn de bad guys. Urinerend wordt er een aanklag geschreven tegen de stropers. Dat is het moraal van het verhaal.
Special agent John Puller wordt tijdens zijn bezoek aan zijn vader - die dementerend in een veteranenhospital verblijft - aangesproken door twee mannen. Ze vertellen hem dat het CID (Criminal Investigation Command) een onderzoek gaat starten naar zijn vader. Het CID heeft een brief gekregen, geschreven door een oud buurvrouw, waarin ze Johns vader ervan beschuldigt zijn vrouw dertig jaar geleden te hebben vermoord. Tevens wordt er aan John door de twee agenten medegedeeld dat hij zich niet met het onderzoek mag bemoeien. John Puller, was destijds nog maar een kind, en kan zich er nog maar weinig van herinneren. Zijn oudere broer Robbert heeft echter wel bepaalde herinneringen aan die tijd. Als Veronica Knox, een ex-collega, plotseling ten tonele verschijnt begint voor John te dagen dat er veel meer aan de hand is met deze zaak. Door een per ongeluk vervroegde datum in een vrijlatingsbevel komt de seriemoordenaar Paul Rogers eerder vrij. Er zijn een aantal voorwaarden aan zijn vrijlating gesteld, maar daar heeft Paul maling aan. Hij verscheurt de brief waarin staat dat hij zich regelmatig dient te melden. Hij heeft nog maar één doel voor ogen en dat is wraak en hij start zijn eigen missie. Terwijl Puller en Rogers ieder met hun eigen besognes kampen, vraag je je af wat deze twee mannen met elkaar gemeen hebben. Naarmate het verhaal vordert blijkt dat er veel meer aan de hand te zijn, dan je in de eerste instantie had gedacht en wordt langzaam wordt duidelijk hoe de puzzelstukjes in elkaar vallen. Doordat dit onderzoek voor John Puller zeer persoonlijk is, merk je dat er ook veel emoties bij komen kijken. Emoties die door de auteur heel goed in het personage van John zijn verwerkt. John Puller is een sterk personage geworden met een menselijke kant die mij heeft geraakt. Paul Rogers is een creatie waarvan je in het begin niet meteen begrijpt hoe de man in elkaar steekt. De lezer kom je beetje bij beetje achter hoe hij werkelijk is en dan ga je hem ook beter begrijpen. De twee verhaallijnen zijn sterk neergezet met wendingen die de spanning in het boek opdrijven en uitlopen op een mooie ontknoping. David Baldacci heeft met “Niemandsland” weer een ware actiethriller afgeleverd die strak in elkaar steekt en waarin voor emotie een hele mooie rol is weggelegd.
Het verhaal begint met een proloog. Die beloofd veel goeds, maar als je het boek uit hebt, merk je dat die proloog helemaal niets met het verhaal te maken heeft. Het lijkt namelijk de moord die op het einde van het verhaal gebeurd, maar het is een heel ander wapen, dus ik kan het niet plaatsen. Dan het verhaal. Ik begon mij te irriteren aan de schrijfstijl, steeds dezelfde uitdrukking. Bv " dat het een lieve lust was". Hoe vaak dat ik die uitdrukking wel niet heb gelezen. De zinnen zijn ook erg simpel, alsof we het verhaal niet snappen. Het is een beetje alsof iemand een verhaal vertelt, het leest niet als een boek. Er staan ook behoorlijk veel fouten in. Dan heb ik het niet over spellingsfouten. Deze bv ; Niels zegt tegen Jordy, "echt Jordy jongen, je mag in je handen klappen met zo'n vrouw als Karin... Ik ben ook blij met mijn vrouw, zei Niels.... Niels voert kennelijk een gesprek zijn uppie ha ha Het boek gaat ook veel te veel in details, het hele verhaal over zijn pleegoom in Polen bv. Er is een gijzelingssitatie met zichtbare dreiging. Een van de slachtoffers weet zich naar de badkamer te verplaatsen, dan denkt het slachtoffer kennelijk dit... " Alleen hoe voorzichtig ik ook deed, ik kon niet doen voorkomen dat deur piepte als een gek. (tot zover niets bijzonders) Dat had ik dus weer. Het zou ook eens meezitten. Waarom hield Niels zoiets niet bij? Af en toe wat kruipolie of wat dan ook en je was van dat gepiep af. " Te veel details naar mijn mening, want wie denkt dat nu in zo'n situatie? En daar staat het boek vol mee. Verder is het verhaal voorspelbaar, net een soap. Ik vond het een opzet van een schrijfwedstrijd of een script van een lokale soap, maar zeker geen boek. Wie weet dat de schrijver zich ontwikkeld en we over een tijd wat betere boeken kunnen verwachten.
De vele lovende kritiek had mij ertoe verleid dit boek te kopen. Nieuwsgierig begon ik erin te lezen en ik heb er geen moment spijt van gehad. Deze thriller is ongelooflijk knap geschreven ! Hij houdt je van het begin tot het einde in de ban. Het verhaal is op zo'n realistische manier geschreven, dat ik me een tijd in een ander leven waande. Toch spijtig dat er een einde aan kwam, ondanks de ruim 600 bladzijden !
Toen ik dit boekje voor 0,99 cent kocht, wist ik natuurlijk wel dat het een kort verhaal zou zijn. Maar ik wist niet dat van de 25 blz slechts 8 pagina's voor het verhaal was en de rest voor een preview van een ander boek...wat een miskoop!
Het eerste boek dat ik van Lars Kepler heb gelezen en het is me zeker niet tegengevallen! Het is goed en spannend geschreven. Er gebeurd heel veel, in mijn ogen soms wat erg veel, maar uiteindelijk valt alles op z'n plaatst. Ingenieus bedacht en daardoor is het spannend van de eerste tot de laatste bladzijde en wil je het in één ruk uitlezen. Ik ga zeker de andere delen van de serie over Joona Linna lezen.
Zonder in te gaan op het plot van het boek; de eerste helft is wel spannend en goed geschreven maar door de tweede helft heb ik mij doorheen moeten worstelen. Gaat mij te ver om dit boek met drie sterren te waarderen.
Met stip het mooiste boek ooit gelezen. Meeslepend verhaal over een erg moedige en sterke vrouw die ondanks vele tegenslagen en verdriet uiteindelijk toch de liefde van haar leven ontmoet en gelukkig wordt. Vele onverwachte wendingen. Mooi mooi mooi
Toen ik de achterkant van dit boek had gelezen dacht ik dit is vast een mooi boek. Maar helaas het duurde vrij lang voordat ik in het verhaal zat. De verhaal lijn was erg onduidelijk. Ik heb het boek uit gelezen maar het vervolg hoef ik niet echt te lezen. Wat dat betreft kan ik de mede rececenten gelijk geven. Zo bijzonder was het niet. Jammer.
Dat Corine Hartman kan schrijven, bleek al uit haar misdaaddebuut Schone Kunsten en het vervolg daarop, Tweede Adem. Onlangs verscheen haar derde boek, Open Einde, waarin opnieuw de hoofdrol is weggelegd voor Nelleke de Winter. In Open Einde wordt Berend Bouwmeester, eigenaar van een restauratiebedrijf in Bredevoort, dood gevonden. Het lijkt een ongeluk, maar het onderbuikgevoel van Nelleke de Winter zegt anders. Ze verzamelt bewijzen van een eventuele moord. Maar dat blijkt geen gemakkelijke opgave, want er zijn geen sporen op de plaats delict en in het kleine boekenstadje Bredevoort, zijn de inwoners niet gesteld op vreemdelingen en nieuwkomers. Naast het oplossen van de dood van Bouwmeester, is Nelleke de Winter ook bezig met een persoonlijke zoektocht naar haar dochter Suzan. Zij wordt al 21 jaar vermist en na een heropening van de zaak, lijkt het erop dat ze nu eindelijk terecht is. Na lang wachten lijkt het tot een ontmoeting te komen. Maar een oude bekende zorgt voor heel wat bizarre en onverwachte taferelen. Het verhaal maakt dan ook een dramatische wending. Corine Hartman zorgt ervoor dat je als lezer blijft opletten. Want naast de hoofdlijn van het verhaal, zijn ook andere zaken van belang. Zoals een reeks overvallen en een onopgeloste zaak van 20 jaar geleden. Ook de vage connecties in de aannemers en architectenwereld spelen een rol. Open Einde bezit alle aspecten die een goede misdaadthriller moet hebben. Het is met vaart geschreven, vol spanning, heeft goede plotwendingen en het is vooral realistisch. Corine Hartman schrijft vanuit de Achterhoek. Daardoor heeft het boek een dorps karakter. De gereserveerde houding en de vreemde kijk op nieuwkomers in Bredevoort beschrijft ze tot in detail. Als lezer bevind je je in die achterhoek. Het leeft. Open Einde heeft een goede portie politiewerk en een flinke dosis persoonlijk drama. Door de sterke verhaallijn, de goed uitgediepte personages en de interessante plotwendingen is het boek een absolute aanrader. Niets is wat het lijkt, en dat maakt Open Einde meer dan een waardige afsluiter van de serie de Winter.
volgens de achterflap zo goed als Eco. Amai dat denk ik niet. Veel nutteloze moeilijke woorden, veel situaties die "open" blijven en vooral teveel drinken en seks
Het boek leest zeer gemakkelijk, en vanaf het begin heb je het gevoel of je naast Yolanda staat en alles tot in detail mee beleefd. Yolanda is in het boek zeer openhartig, zodat je haar kwetsbare kant ziet. Wat wil Yolande met dit boek bereiken ? ‘Het enige wat ik wil is mensen steunen en hen informeren over het mysterie van een chronische ziekte. ” En ook zeker de ogen van mensen openen, want de wereld zit vol onbegrip. Zoals ze beschrijft in het boek ” Je ziet er goed uit, maar van binnen voel ik me ellendig” . Yolanda neemt je mee in haar ziekteproces en beschrijft de vele dokterstrajecten die ze heeft gevolgd, waarvan het merendeel helaas zonder echt resultaat. Ondanks de minimale resultaten houdt Yolanda hoop, niet alleen voor haarzelf maar ook voor haar kinderen Bella en Anwar die ook aan de ziekte lijden, Yolanda ziet haar ziekte als een hoger doel om niet alleen haarzelf en haar kinderen maar ook andere mensen te helpen en op zoek te gaan naar een medicijn. Yolanda Hadid heeft met ‘Hoor me’ een intrigerend , boeiend maar vooral leerzaam boek geschreven. Yolanda opent hiermee deuren voor vele mensen in de wereld die te maken hebben met Lyme of een andere chronische ziekte, maar dat niet alleen ze opent ook de ogen van mensen die er geen weet of begrip van/ voor hebben. Zeer eerlijk (en soms schokkend) maar een Geweldig boek, een must voor iedereen met Lyme of een andere chronische ziekte !!!
Mooi concept, maar ik had (als Nederlandse) veel moeite met het Vlaamse taalgebruik. Jargon+Vlaams=onbegrijpelijk. Vooral de dialogen die fonetisch waren geschreven waren niet om door te komen. Erg zonde. Had een leuk boek kunnen zijn.
Misschien ben ik bevooroordeeld omdat ik van te voren al erg blij te spreken ben over Stephen King, maar dat verandert niets aan het feit dat ik dit een geweldig boek vond. Genoeg anderen zijn mij voorgegaan met het uitspreken van deze mening. Ik las er zonder moeite doorheen, het is netjes geschreven en ik vond dat de personages veel diepgang hadden. Je komt veel te weten over iedereen en ik begon met ze mee te leven. Ik wilde dat het goed met ze kwam, dat ze erachter zouden komen wat er aan de hand was. Het was een redelijke kluif met circa 590 bladzijden, maar toen ik de laatste bladzijde omsloeg was ik toch redelijk teleurgesteld dat het niet langer kon zijn.
Mijn eerste ervaring met Nicci French en ik moet zeggen, dit boek kon me niet bekoren. Het leek pas op gang te komen op p. 298 en dan was het bijna uit. Ik vroeg me trouwens af of E.L. James uit dit boek haar inspiratie haalde....
Met de Geronimo boeken had ik al kennisgemaakt, maar met de boeken van zijn zus Thea Stilton nog niet. Het was een aangename kennismaking! Ook deze boeken zijn weer heerlijk kleurrijk en speels vormgegeven. Duidelijk meer op meisjes gericht met al het roze en de vijf meiden in de hoofdrol. Ik heb nu twee delen gelezen van de Thea Sisters reeks en ik vind het een erg leuke meidenserie! De verhalen zijn avontuurlijk en daarnaast ook nog leerzaam, alle moeilijke woorden worden toegelicht. De Thea Sisters (Paulina, Pamela, Colette, Nicky en Violet) zijn vijf hele verschillende meiden, maar ze zijn wel allemaal stoer, lief en behulpzaam. Samen staan ze sterk. De rode draad in deze reeks is dan ook vriendschap! Dit smaakt naar meer! Ik heb weer een nieuwe reeks van uitgeverij De Wakkere Muis ontdekt waar ik verslaafd aan kan raken
Scandi Noir at its best...Atmospheric and beautifully written...combines complex and believable characters with a heart-breaking and head-spinning plot." - volgens collega-auteur Mary Torjussen..... Dat zal dan wel een goede collega zijn want ik zie het anders. Scandi-noir is het niet zoals ik die subcategorie ken. Behalve dat het zich in Noorwegen afspeelt zie ik geen gelijkenis. Een thriller is het ook niet. Hooguit een spannend drama. Toch is het geen slecht boek als je je graag drama leest. Het verhaal wordt vanuit 3 personen/perspectieven uiteen gezet die makkelijk volgbaar in elkaar overlopen. Een moeder van 2 dochters, een drugsverslaafde en een jongetje van 8. Een beetje getrainde thrillerlezer ziet al vrij snel wat de samenhang is, maar hoe het afloopt niet. En dat maakt wel dat je het uit wilt lezen. Als het een thriller was gaf ik slechts 1 ster, maar als drama 3. Gemiddeld 2 dus. Voor wat het debuut van de schrijfster betreft is "at the door" ook wel een goede typering. Nog niet binnen maar wel aan de deur.
Vanwege mijn fascinatie voor zowel deze zaak als Holleeder zelf heb ik het proces op de voet gevolgd en zoveel mogelijk gelezen rondom de Amsterdamse onderwereld. De boeken van Astrid Holleeder konden in dit rijtje ook niet ontbreken en ik heb zowel ‘Judas’ als ‘Dagboek van een getuige’ gelezen. Net als vele andere Nederlanders heb ik beide boeken, de verhalen van de zus van Holleeder, met verbazing en open mond dicht geslagen. Het beeld dat Astrid schetst van haar broer is weerzinwekkend en je voelt de angst door het gehele boek heen. Toch, heeft elk verhaal ook een andere zijde. De boeken van Astrid zijn geschreven vanuit een persoon; het is haar verhaal, haar gevoel, haar mening. Maar berusten deze boeken en daarmee ook haar verklaringen op daadwerkelijke feiten? Het boek Wim van de Pol heeft met het boek ‘Holleeders Onderwereld’ via feiten en groot onderzoek uit politiedossiers getracht een boek te schrijven met de gebeurtenissen van de afgelopen jaren op chronologische volgorde. Wim heeft ervoor gekozen te starten bij het begin. En zoals we kunnen zien in dit boek, gaat dit een behoorlijk eind terug in de geschiedenis. Geschiedenis waar wellicht niet alle lezers van ‘Judas’ weet van hebben. Het voorwoord is geschreven door Sander Janssen, de advocaat van Willem Holleeder, en dit werpt direct een ander perspectief op de lopende zaak. Duidelijk is dat de advocaten veel onderzoek hebben gedaan in en naar oude politie zaken om hun client op goede wijze te kunnen verdedigen. Dat ze onderzoeksjournalist Wim van de Pol toestemming hebben gegeven een samenvatting te maken van gebeurtenissen en informatie uit politiedossiers, lijkt de zaak van Holleeder te steunen. Het boek begint met de beschrijving van de vriendschap tussen Willem Holleeder en Cor van Hout, gebeurtenissen uit hun jeugd en hoe zij in de Amsterdamse onderwereld gerold zijn. Vervolgens neemt het boek je mee terug in de tijd van de jaren 1992-1997 waarin je leest hoe beide mannen uit elkaar groeien door de keuzes die zij maken en de mensen die zij om zich heen verzamelen. Het boek is verdeeld in hoofdstukken van jaren en daarin plaatsgevonden gebeurtenissen en werkt vervolgens richting de zaak van nu in 2019. Ik denk dat het overbodig is te vertellen dat alle hoofdstukken gebeurtenissen bevatten die hebben plaatsgevonden in de Amsterdamse onderwereld. Van zakendeals tot aan liquidaties. Daarnaast worden er herhaaldelijk passages uit getuigenverklaringen aangehaald. Het is een complex verhaal met gebeurtenissen die voor de “gewone mens” bijna niet te bevatten zijn. Na het lezen van dit boek, maar vooral ook de uitgewerkte opgenomen gesprekken en overgenomen getuigenverklaringen, kan ik concluderen dat niet alles is wat het lijkt te zijn. We spreken in dit boek van corruptie, van ingewikkelde onderlinge verhoudingen, van haat naar elkaar maar ook van steun. Ik denk dat de Amsterdamse onderwereld te complex is om dit in een boek uit te kunnen leggen, maar Wim van de Pol heeft door zijn chronologische volgorde van gebeurtenissen en onderlinge verhoudingen absoluut zijn best gedaan. In de laatste hoofdstukken, worden de zaken die de zussen en ex-vriendin verklaren tegenover Holleeder, naast de feiten en verklaringen uit politiedossiers gelegd. Door deze zaken in dit boek naast elkaar te leggen, wordt absolute twijfel gezaaid over de persoon Holleeder. Is Holleeder daadwerkelijk de persoon zoals hij door zijn zussen in de media wordt afgeschilderd? Of is hij een dekmantel voor hun eigen zaken en is hij een ongelukkig slachtoffer van anderen die hem gemakkelijk als boeman konden aanwijzen om hun eigen hachje te redden? Dit boek heeft absoluut een ander licht geworpen op de zaak tegen Willem Holleeder. Het is geen boek dat de beleving van de zussen Holleeder teniet wil doen, maar wel een boek dat vanuit objectief oogpunt kijkt naar wat er zich nog meer heeft afgespeeld en speelt. Daarnaast brengt het ook misstappen aan het licht door politie en justitie. Weggelaten passages uit verklaringen, corruptie, je kunt het zo gek niet benoemen, of het is ook hier aanwezig. In Nederland. Gezien de informatie in dit boek, met daarnaast de verklaringen van de zussen Holleeder, die overigens nauwelijks zijn te staven door echt feitelijk bewijs, kan ik mij voorstellen dat de betrokkenen van deze rechtszaak gekleurd zijn door berichten en opnames die in de media bekend zijn gemaakt. In die zin ben ik mij, terecht denk ik, gaan afvragen in hoeverre Holleeder een eerlijk proces krijgt, aangezien hij al flink achterstaat. Het lijkt alsof men hem hoe dan ook ergens van wil beschuldigen en vooral bewijs zoekt om hun eigen mening te ondersteunen. Al met al, is dit een zeer interessant boek, met interessante uiteenzettingen van gebeurtenissen en feiten die wellicht een ander beeld geeft over de zaak. Schrijfstijl Wim van de Pol is een onderzoeksjournalist en heeft absoluut zijn best gedaan om feiten en informatie uit de bestaande politiedossiers te verwoorden tot een boek. De auteur heeft de gebeurtenissen en de opsomming van feiten getracht te verwerken in verhaalvorm. Dit is enerzijds gelukt, toch blijft het een technisch verhaal en zijn de verschillende beschrijvingen van onderlinge relaties soms lastig te volgen. Uiteraard volkomen logisch in dit specifieke milieu. Door de complexiteit van de Amsterdamse onderwereld en soms door de wijze van schrijven, mede door allerlei onderlinge verhoudingen en gebeurtenissen, is het boek dus niet altijd even prettig leesbaar. Om de zaak te begrijpen zijn de geschiedenis en de beschreven gebeurtenissen, absoluut van belang. Echter volgt het elkaar in het boek zo snel op dat het soms ongrijpbaar lijkt. Hier en daar had ik persoonlijk liever even een adempauze gezien middels een lege regel, het was behoorlijk veel informatie om te behappen. Bij de promotie van dit boek kwam ik vaak de volgende zin tegen: “Voor de lezers van Judas: exclusieve inzichten en onthullingen in de rechtszaak van Willem Holleeder.” Het viel mij op dat deze promotie op twee manieren viel te interpreteren. Enerzijds dat dit boek bedoeld is voor lezers welke het boek ‘Judas’ geweldig vonden, anderzijds voor de lezers van het boek ‘Judas’ welke de zaak tegen Holleeder interessant vinden. Na onderzoek, zijn de meeste lezers van ‘Judas’, lezers die dit boek hebben opgepakt om meer te weten te komen over de familie Holleeder en de tiran van een broer; Willem Holleeder. Voor die lezers echter, zal dit boek waarschijnlijk niet lekker weg lezen. Het is geen drama, geen verhaal, maar een boek vol feiten en gebeurtenissen die ten grondslag liggen aan de zaak tegen Willem Holleeder die zich op dit moment afspeelt. Dus lezers die opzoek zijn naar familie drama’s en een boek dat “lekker” weg leest zijn met dit boek aan het verkeerde adres. Wat mij betreft is dit boek dan ook vooral geschreven voor de mensen die zich echt interesseren in de zaak, meer over de geschiedenis en de achtergronden willen weten en het verhaal van Astrid Holleeder niet direct voor waar aan hebben genomen. Vooral in de laatste hoofdstukken, maar zeker in combinatie met de voorgeschiedenis, wordt een hoop duidelijk rondom rammelende verklaringen en bewijzen. Er is een hoop mis gegaan in deze zaak en dit lijkt door de media aandacht alleen maar verergert te zijn. Of Holleeder nu wel of geen aandeel heeft in hetgeen waarvoor hij terecht staat, zal de toekomst uitwijzen. De vraag of Holleeder een eerlijk proces krijgt, vanwege alle media eromheen, is wat mij betreft de hamvraag na het lezen van dit boek. Conclusie Wat mij betreft is dit absoluut een boek voor mensen die net als ik gefascineerd zijn door de zaak van Willem Holleeder, die niet bang zijn een mening te herzien en daarnaast de ogen niet sluiten voor de feiten die er boven tafel zijn gekomen. ‘Judas’ is een eenzijdig verhaal, geschreven vanuit beleving en emotie. Niet overal zijn ook daadwerkelijk bewijzen voor. Dit boek is een opsomming van feiten en verklaringen, die je meer inzicht geven in het gehele proces en de aanklachten die tegen Willem Holleeder zijn gesteld. Ik denk dat Wim van de Pol een uitstekend boek heeft geschreven door zo goed mogelijk in verhalende vorm te vertellen wat er is gebeurt en gezegd. Geen roman dus, geen drama, gewoon feiten. Oordeel zelf! Mij heeft het aan het nadenken gezet en twijfel gezaaid. We nemen te vaak klakkeloos aan wat er in de media gezegd wordt zonder te kijken naar de feiten die er liggen.
Voor mij teveel macho gedrag in dit boek. Te veel bloederige gevechten, vergezeld van krachttermen en het gebruik van zware wapens, die uitvoerig en bladzijden lang werden beschreven. Niet geloofwaardig: de journaliste, die het opneemt tegen een bende criminelen, die al even geoefend hadden, maar waar ze schijnbaar moeiteloos mee omging. De onnozele wijnhandelaar, die in een keer voor een groot bedrag zijn hele wijnoogst verkoopt, maar spijt krijgt. Zijn vader, die hiervan niet eerst op de hoogte was gesteld, verliest zijn goede humeur niet, zelfs niet nadat er het een en ander met hem gebeurde. Het taalgebruik van Ilja Gort is in zijn tv-programma's wat excentriek, maar in zijn boeken bedienen de mannen zich van hetzelfde jargon. Toch nog meer dan een ster, voor de gedeelten, waarin de liefde van de schrijver voor de wijn en het Franse land spreken, voor zijn beeldende en fraaie taalgebruik.
Dit boek bleef boeiend voor mij omdat het vanuit verschillende personen was geschreven die ieder hun eigen belevenis aan het verhaal gaven. Het einde kwam voor mij wat te snel en had wat meer diepte kunnen krijgen vanuit de verschillende persoonlijkheden. Maar zeker een aanrader!
Dit boek werd aangekondigd als de nieuwe Bridget Jones. Daar komt het echter niet bij in de buurt. Wel is het een eigentijdse chicklit die handig inspeelt op het fenomeen Tinder. De schrijfstijl is eenvoudig waardoor het boek makkelijk wegleest. Er zitten, voor veel mensen, herkenbare situaties in die gaan over daten, een woning delen met vreemde huisgenoten of je vrienden die gaan settelen. Dit alles probeert de schrijfster op een grappige manier te vertellen. Hier en daar probeert de schrijfster ook serieus over te komen, zoals bijvoorbeeld bij het onderwerp rouwverwerking. In beide gevallen is dat niet helemaal gelukt. De schrijfster doet teveel haar best om grappig te zijn en doordat veel situaties op elkaar lijken wordt het ook een beetje langdradig. Het tweede verhaal, die van de vader van de hoofdpersoon, helpt ook niet echt mee. Hij schrijft zijn eigen versie van 'Vijftig tinten grijs'. In plaats van grappig is dit eigenlijk triest te noemen. Het einde van het verhaal maakt wel een hoop goed, in plaats van het geijkte geeft de schrijfster er een onverwachte draai aan en dat is fijn. Is het dan allemaal aan de schrijfster te wijten? Nee dat denkt ik niet. De uitgeverijen moeten oppassen met het vergelijken van verhalen, want je geeft bij aanvang de lezer al een bepaalde verwachting mee waar het boek aan moet voldoen. Zo krijgt het geen kans om zichzelf waar te maken. Want een heleboel lezers zullen dit boek op zichzelf wel erg grappig vinden.
Van begin tot eind blijft het plot spannend. Alles is zo beeldend omschreven dat het lijkt of je er bij bent. Je kunt de personen als het are zien, het eten ruiken en van de omgeving genieten. De ene keer waan je je in een echte roman, terwijl de andere keer de spanning overheerst. De mix maakt dit een aansprekend boek voor liefhebbers van meerdere genres. Een echte aanrader!
Het gebeurt me niet vaak dat ik een boek niet uitlees, maar 'Het smelt' is er zo een. Met veel enthousiasme begonnen, maar zo iets over de helft bracht ik het niet meer op om verder te lezen. Het ging me allemaal wat te traag, de dompige sfeer van het Vlaanderen van toen, ook het Vlaanderen uit mijn jeugdjaren trouwens, benauwde en deprimeerde me. Het Vlaanderen uit mijn jeugdjaren is in mijn herinneringen (gelukkig) minder benauwend, minder deprimerend, minder zwaarwichtig. Misschien ben ik te beschermd opgevoed, dat zou natuurlijk kunnen. Bon, het boek ligt dus, mét bladwijzer ergens middenin, aan de kant. Ik sluit niet uit dat ik het later opnieuw een kans geef. Dan leest u het vast hier:)
Wat een geweldig leuk boek; humor en tragedie, het zit er allemaal in. Ik heb het boekje in één ruk uitgelezen. Prachtig taalgebruik.
Sandhamn is een echte toeristenplaats. Het is prachtig zomerweer en Sandhamn wordt dan ook overspoeld door vakantiegangers en dagjesmensen. Niets lijkt de heerlijke vakantie van vele mensen te kunnen verstoren totdat er op een dag het half vergane lijk van een man aanspoelt. Thomas Andreasson en zijn collega's moeten deze moord onderzoeken. Wanneer na een aantal dagen een vrouw dood op haar hotelkamer wordt gevonden staan ze voor een nog groter raadsel. Ze zien in eerste instantie geen enkel verband maar deze moord komt te toevallig na de vondst van het eerste lijk. Uiteindelijk ontdekken ze dat de vrouw en de man neef en nicht waren. Aan Thomas en zijn collega's de taak om te achterhalen wat hen aan Sandhamn bindt en waarom ze juist daar beiden om het leven zijn gebracht. Gelukkig krijgt Thomas veel hulp van zijn goede vriendin Nora die met haar man en kinderen in hun vakantiewoning op Sandhamn verblijft. Ondanks haar privéproblemen toont zij een wel zeer grote interesse in de hele zaak. Het verhaal van Nora heeft op zich helemaal niets met het moordonderzoek te maken, maar het is wel een aanvulling op het karakter. Ik denk ook dat het nodig is om het boek nog enige body te geven want anders is het wel wat aan de magere kant. Het boek word op hier aangeprezen als een echte whodunit en een "must" voor de Agatha Christie liefhebber. Ik ben zo'n liefhebber maar Viveca Sten komt met dit boek, wat mij betreft, niet in de buurt van Agatha Christie. Ze weet niet dezelfde sfeer op te roepen, het komt op mij ook niet over als een echt detective verhaal en het plot? Al vanaf het moment van de introductie van de dader, in het begin van het boek, had ik het gevoel dat die het had gedaan. Voor mij las dit boek prettig en ontspannend maar meer als een roman dan als een (literaire) thriller. Het verhaal kabbelt rustig voort en kent niet echt een moment van opperste spanning. Ik had er meer van verwacht.
Jonathan wordt vrijgesproken van TBS door gebrek aan bewijs voor pedofilie . De teruggetrokken Jonathan verlaat de gevangenis om terug te keren naar zijn geboortedorp waar zijn oude, eenzame moeder en zijn hond Milk wonen. In het oude vissersdorp is zijn moeder de enige overgebleven bewoonster in de te slopen woning. De eerdere buurtbewoners hebben zich allemaal gevestigd in de nieuwbouwwijk iets verderop. De therapie in de gevangenis heeft ervoor gezorgd dat Jonathan weer structuur in zijn leven kan aanbrengen en daardoor een ander beter mens kan worden. Hij vult zijn dagen op gezette tijden met zijn schrijfsels, het lezen van De Natuurwacht en de wandelingen met de hond door het duingebied. Plots is daar dan de vrouw met haar dochtertje die tijdelijk hun intrek nemen in het sloophuis naast Jonathan en zijn moeder. Het meisje zoekt contact met Jonathan en probeert zijn aandacht te trekken. Krampachtig probeert Jonathan elk contact te omzeilen maar het lot blijkt onvermijdelijk te zijn. Muidhond is een heel, bijzonder, aangrijpend verhaal. In en in triest; een gevoel van onmacht overvalt je na het dichtslaan van het boek. Inge Schilperoord weet je te raken met het verhaal van Jonathan. Zijn handelingen, zijn denkwijze, zijn onvermogen worden prachtig omschreven in krachtige zinnen. Zinnen die uitblinken in eenvoud maar die oh, zo binnenkomen en blijven hangen. Het is niet goed wat Jonathan doet, je weet het maar toch ontstaat er een soort van sympathie en medelijden met hem. Heel indrukwekkend! Muidhond; een verhaal wat je bij blijft en nog lang stof tot nadenken geeft.
Het boek beschrijft een dame op leeftijd die na hartfalen niet meer goed opknapt. Dit gegeven maakt voor haar het leven niet meer waard om geleefd te worden, en zij uit een duidelijke doodswens. Haar leven is voltooid. het is zorgvuldig geschreven, en ik denkt dat de feiten goed kloppen, maar al lezende voel ik niet waarom de dame in kwestie het leven nu zo uitzichtloos vindt. Het is allemaal heel zakelijk beschreven, zo zakelijk dat ik nauwelijks medeleven voel. Hetzelfde geld voor de andere gebeurtenissen. Alle wordt letterlijk beschreven, niets wordt tussen de regels door duidelijk. Ik heb me daaraan toch wel geërgerd. Het leek bijna of ik een casus aan het lezen was.
Met ‘Boemerang en andere gedichten’ zette Gerrit Komrij postuum een punt achter zijn literaire werk. Toen hij op 5 juli 2012, 68 jaar oud, overleed aan kanker, lag deze bundel op zijn bureau te wachten tot hij er de laatste hand aan kon leggen. ‘Boemerang’ werd vervolgens in onvoltooide vorm uitgebracht. Een erg groot nadeel is dat niet: de bundel is ook in deze vorm een hoogtepunt in het oeuvre van Komrij. Gerrit Komrij was behalve dichter onder meer ook prozaschrijver en polemist. Dat hij toch vooral met poëzie geassocieerd wordt, heeft waarschijnlijk meer te maken met zijn activiteiten als poëziebloemlezer dan met zijn eigen gedichten. In 1979 verscheen voor het eerst zijn vuistdikke bloemlezing ‘De Nederlandse poëzie van de 19de en 20ste eeuw in 1000 en enige gedichten’. Er volgden talloze herdrukken en een tweede en derde deel. Komrij maakte een zeer eigenzinnige selectie: alleen makkelijk toegankelijke poëzie werd opgenomen. Zo boorde hij een groot publiek aan voor een literair genre dat normaal slechts een kleine groep bereikt. Zoals van Hendrik Conscience gezegd wordt dat hij de Vlamingen lezen leerde, zou je van Komrij kunnen zeggen dat hij de Nederlanders gedichten leerde waarderen. Geen wonder dus dat hij in 2000 door het publiek werd uitgeroepen tot eerste ‘Dichter des Vaderlands’. Komrij’s eigen poëzie kan ook een vuistdik boek vullen. Hij was een productief dichter met talloze –al dan niet bibliofiele- bundels op zijn naam. Zijn gedichten zijn zeer toegankelijk. Ze kenmerken zich door het gebruik van rijm en metrum en door toepassing van alle denkbare vormen van humor: van ironie en sarcasme tot kolder. Ze zijn erudiet, maar nooit pretentieus. ‘Boemerang en andere gedichten’ biedt voor pakweg de helft meer van hetzelfde. Gedichten over de crisis in Europa, over mediahonger, over de Utrechtse dom en wat al niet meer. Werk dat al eerder klaar lag. Wat deze bundel tot een indrukwekkend hoogtepunt in Komrij’s oeuvre maakt, is de andere helft van de gedichten. Die zijn geschreven door een dichter die weet dat de dood hem op de hielen zit. Ze kijken terug op (de zin van) het leven en vooruit naar het einde. Ook in die omstandigheden blijft Komrij zichzelf: liever dan met doodsangst benadert hij de dood met grappen en grollen. Meteen al het openingsgedicht ‘psalm’ zet de toon: ‘er komt nog een luguber feestje aan’. De onvoltooide cyclus ‘Nagekomen oriëntalisme’ beschrijft de opname in een ziekenhuis in Maleisië. Op weg naar Indonesië werd Komrij daarheen gevlogen om een spoedoperatie te ondergaan. Het was het begin van het einde. In de cyclus ‘Binnenstebuiten’ kijkt hij terug op zijn leven (‘De zotste pijlen had hij op zijn boog’). Hij sluit af met: ‘Nu is hij weer terug bij het begin. Alleen de dood heeft toekomst. Binnenkort Zal hij weer kleuter zijn en benjamin En door een zoetelief worden beknord’ Dat de bundel niet helemaal voltooid is, doet nauwelijks af aan de kwaliteit. Soms is het een voordeel: je ziet Komrij aan het werk met verschillende varianten. Van ‘Jongensdromen’ zijn er zelfs twee complete, volledig verschillende versies. Jammer is alleen dat Komrij zelf niet meer de volgorde van de gedichten heeft kunnen bepalen. In een aantekening is te lezen dat hij dacht aan ‘3 grote afdelingen’. Daarvan is nu geen sprake. Door een andere volgorde was de zeggingskracht wellicht nog groter geworden.
Mendes heeft in het verleden best een leuk oeuvre bij elkaar geschreven maar bij spannende verhalen gaat hij spijtig genoeg helemaal uit de bocht. Het is een verzameling slappe vertelseltjes zonder een greintje spanning.
Ik ben zelf ruiter in hart en nieren dus ik neem nog steeds (met al 31 jaren op de teller :)) elk paardenboek, ook als het 1 voor kinderen is, impulsief mee uit de bib of boekhandel. Ik had ook deze keer allesbehalve spijt dat ik dit weer gedaan heb want geloof me, dit boekje is puur genieten en/of nostalgie voor elke paardenliefhebber! Ik beleefde precies mijn manegejaren aan het begin van mijn paardrij’carriere’ opnieuw! Ik las dit boekje met veel plezier in 1 ruk uit, buiten in heerlijke zomertemperaturen met mijn eigen paarden op de achtergrond. Daarna gaf ik het boekje door aan een meisje uit de buurt dat pas begon met paardrijden en ook zij was verkocht en we zijn nu beide het vervolg op dit superleuke boekje aan het lezen! Je merkt echt dat dit boekje geschreven is door iemand die zelf paardengek is en dat maakt het ook zo geloofwaardig. Je leeft al gauw mee met het personage en het boekje brengt echt een smile op je gezicht. Het vervolg is zeker ook de moeite waard!
Voor de leesclub LS sterrenthriller mocht ik dit boek alvast lezen. Sterrenthriller, dan mag je een sterrenboek verwachten. Maar helaas, dit boek heeft op geen enkel moment aan mijn verwachting kunnen voldoen. Het boek gaat over schrijver Latimer die in de ban raakt van de vermoorde Dimitrios. Hij gaat op onderzoek uit en reist door heel Europa om achter het verhaal van Dimitrios te komen.Maar is deze wel echt dood? En wie is meneer Peters? Tot halverwege het boek had ik moeite om het boek te pakken en verder te lezen. Te veel details over de personen en steden. Daarnaast mis ik in het hele boek de spanning. Voor mij is het meer een detective dan een thriller.Daarnaast heb ik me geërgerd aan de vele Franse woorden/zinnen. Het enige positieve is de wending richting het einde van het boek en je er achter komt wat er daadwerkelijk met Dimitrios is gebeurd. Heb me toch weer laten verrassen. 2 Sterren van mij voor dit boek.
Over Dario Correnti is weinig bekend, eigenlijk niet veel meer dan dat het een pseudoniem is waarachter twee Italiaanse auteurs schuilgaan. Voordat de debuutthriller Heimwee naar bloed daadwerkelijk verscheen was er al veel internationale belangstelling voor. Het op feiten gebaseerde verhaal dat spannend en goed geschreven is, verdient deze belangstelling. In het Noord-Italiaanse plaatsje Buttanuco wordt Aneta Albu, de Roemeense verzorgster van de oude notaris Lecchi op gruwelijk wijze vermoord. Opvallende details zijn dat de moordenaar spelden bij het lijk achterliet, de ingewanden verwijderde en een hap uit haar kuit nam. Misdaadjournalist Marco Besana, die op het punt staat met pensioen te gaan, wil over deze zaak schrijven. Hij wordt bij zijn onderzoek geholpen door de jonge en stuntelige stagiaire Ilaria Piatta. Zij ontdekt overeenkomsten met moorden die in de negentiende eeuw in dezelfde streek plaatsvonden. Daarvoor werd Vincenzo Verzeni, de vampier van Bergamo, veroordeeld. Ilaria denkt dat iemand hem wil kopiëren. De twee journalisten worden bij hun onderzoek tegengewerkt door de politie die al snel een verdachte arresteert terwijl de plaatselijke bevolking zich verschuilt achter de oude traditie van discretie, je weet iets maar je praat er niet over. Heimwee naar bloed is om een aantal redenen een interessante thriller. De personages zijn uitstekend getypeerd. Er ontwikkelt zich een wonderlijke chemie tussen Marco, de oude rot in het vak en de onervaren Ilaria die de fijne kneepjes van de misdaadjournalistiek wil leren. Daarnaast schetst Dario Correnti een boeiend beeld van de cultuur en leefwijze van kleine gemeenschappen in Noord-Italië waarin mysterie en discretie een belangrijke rol spelen. Er wordt aandacht besteed aan seriemoordenaars uit heden en verleden en wetenschappelijke theorieën die hierover zijn verschenen. Het verhaal is geschreven in de tegenwoordige tijd en heeft een groot aantal korte hoofdstukken waardoor het snelheid en een aangename spanning heeft gekregen. De inhoud is soms gruwelijk maar door het toevoegen van subtiele humor heeft Correnti het lichter gemaakt. De opbouw van de plot is overtuigend en je bent al heel ver in het verhaal voordat je een eerste idee krijgt wie de moordenaar is. Maar voordat je zover bent heb je kennis gemaakt met de animositeit die op een dagbladredactie heerst, de arrogantie van politie en justitie die alles beter menen te weten en de nodige familiegeheimen die voor de ontknoping essentieel maar bijzonder lastig te ontrafelen zijn. Heimwee naar bloed is een bijzondere en originele thriller die de misdaadliteratuur weer wat kleur geeft en dat is in een landschap dat zich kenmerkt door teveel middelmatigheid een welkome afwisseling.
En daar is alles mee gezegd !
Wat gebeurt er met een moeder als haar zoon hersendood is maar zijn hart nog werkt? Zijn borstkas gaat op en neer, hij lijkt amper beschadigd als zij naast zijn bed op de intensive care staat. Wat gaat er door haar heen? En hoe zit het met de arts en verpleger die haar en haar man moeten vragen of zijn hart en andere organen uitgenomen mogen worden? Waarom kiezen zij voor dit werk? Wie zijn zij? De verpleegster die het lichaam verzorgt in de paar uur dat het nog aan de machines ligt, wie is zij, en wat doet het met haar? De arts die voor het eerst vanuit Parijs opgeroepen wordt om een hart uit te nemen. Is hij trots? Waarom wilde hij hartchirurg worden en wat heeft hij ervoor opgegeven? Personages die normaal slechts even verschijnen in een verhaal krijgen van Maylis de Kerangal een eigen stem. En niet alleen zij, maar ook het kleine zusje, de vriendin, de vader, de vrouw die het hart zal ontvangen. Allemaal komen ze aan bod in zinnen die soms meer dan een pagina doorgaan. Wie ze zijn, wat ze doen, hun diepste gevoelens en gedachten worden gevangen in deze meanderende uitweidingen. Via deze verhalen komen alle mogelijke aspecten van en gevoelens rond het doneren van organen aan bod. Met De levenden herstellen neemt Maylis de Kerangal haar lezers mee op reis met Simons hart. Precies 24 uur nadat hij verongelukt is, zal het opnieuw beginnen te kloppen in een ander lichaam. Simons hart is het centrum van het verhaal, dat steeds opnieuw aftakt en terugkomt. De veelheid aan personages maakt met de uitgebreide beschrijvingen van ruimte en gevoel en het ontbreken van aanhalingstekens bij de dialogen, dit verhaal vaak moeilijk te volgen. De zinnen zijn soms zo lang dat ze een paar keer teruggelezen moeten worden. Maar tegelijk is het precies dit langdradige en bijna afstandelijke taalgebruik dat de lezer meeneemt in de kaleidoscoop van gevoelens die een donorhart oproept. "De doden begraven en de levenden herstellen", is een citaat uit een toneelstuk van Tsjechov. Het hangt aan de binnenkant van de deur van Thomas Rémige, verpleegkundige donorcoördinator in het ziekenhuis van Le Havre. "…, maar voor Thomas Rémige was een duidelijke weigering beter dan een instemming die vol verwarring is bevochten, met veel moeite verkregen, en veertien dagen later betreurd door personen die worden geteisterd door wroeging, die niet meer kunnen slapen en wegzinken in verdriet; denken aan de levenden, zei hij vaak, dat moet eerst, kauwend op de punt van een lucifertje, denken aan degenen die blijven, in zijn kantoortje heeft aan de binnenkant van de deur met plakband een fotokopie opgehangen van een bladzij uit Platonov, een toneelstuk dat hij nooit heeft gezien en nooit gelezen, maar bij het lezen van dit fragment van een dialoog tussen Vojnitsev en Triletski, uit een krant geplukt die in de wasserette slingerde, had hij gehuiverd zoals een kind huivert als het een hoofdprijs vindt, een Charizard in een pakje Pokémonkaarten, een gouden kaartje in een reep chocola." De roman is vertaald door Reintje Ghoos en Jan Pieter van der Sterre. Zij hebben prachtig werk geleverd, met behoud van de sfeer en het bijna zingende aspect van het originele Frans. De levenden herstellen is geen eenvoudig, makkelijk te lezen verhaal maar zeker de inspanning waard.
Dit boek wordt als een thriller verkocht, maar is het mijn inziens zeker niet. Er zitten wel spannende stukjes tussen, maar die zakken al snel weer in. Het plot is goed gevonden (ontvoering, kinderprono), maar het lijkt in het verhaal grotendeels om de liefdesperikelen tussen Maeve en haar collega Rob te gaan. Het verhaal wordt in de ik-vorm geschreven grotendeels uit het oogpunt van Maeve. Ze deelt werkelijk al haar gevoelens en onzekerheid. Ik vond haar als personage niet goed uit de verf komen. Het boek las daarentegen wel gemakkelijk door het taalgebruik, maar was wel vaak erg langdradig. Ik ga toch eens de eerste delen lezen om te zien hoe deze geschreven zijn.
Heel goed boek, leest vlot. het "Drama" blijft wel na veel herhaling lang op zich wachten. Het succes van zijn vorig boek zou inderdaad moeilijk te evenaren zijn. toch nog 4 sterren!
Eigenlijk bestaat dit boek uit losse hoofdstukken die er allemaal over gaan hoe je het meest kunt profiteren van een oudere of jongere broer/ zus, zoals hem de schuld ergens van laten geven, karweitjes laten doen, kleren lenen enz. Het was af en toe wel érg ver gezocht en wat warrig en daardoor ook niet meer echt te volgen. Ik heb het voorgelezen aan een groep 6, kinderen van een jaar of tien. Ze vonden het af en toe wel leuk en/of herkenbaar, maar ze vonden het niet erg toen het boek uit was.
Ilja Leonard Pfeijffer is dichter en schrijver. Hij heeft meer dan veertig titels op zijn naam, waaronder poëzie, romans, korte verhalen, toneelteksten, essays, wetenschappelijke studies, columns, vertalingen en bloemlezingen. Zijn roman La Superba won in 2013 de Libris Literatuur Prijs. Zijn meest recente roman, Grand Hotel Europa, maakt kans op de Libris Literatuur Prijs 2019. In het boek neemt het hoofdpersonage, een schrijver met dezelfde naam als die van de auteur, na een verbroken relatie zijn intrek in Hotel Grand Europa. Tijdens zijn verblijf blikt hij terug op zijn liefdesrelatie met Clio en hun zoektocht naar een verdwenen schilderij van Caravaggio. Deze verhaallijn wordt afgewisseld met andere verhaallijnen, zoals die over zijn schrijverschap en die over zijn ontmoetingen met de bewoners en het personeel van het hotel. De ene verhaallijn spreekt meer aan dan de andere. Op bijzondere wijze zijn actuele thema’s als de Europese identiteit, globalisering, massatoerisme en vluchtelingenproblematiek in de diverse verhaallijnen verwerkt. Deze verhaallijnen worden uiteindelijk mooi met elkaar verweven in bloemrijke zinnen met scherpe constateringen. Grand Hotel Europa is een roman die op unieke wijze fictie en non-fictie samenbrengt en de lezer afwisselend vermaakt, ontroert of aan het denken zet.
Dit boek wil maar niet spannend worden. Er is niet echt een plot, het sukkelt maar zo'n beetje voort. Geen aanrader. Twee sterren in plaats van één omdat het niet echt slecht geschreven is. Maar spannend? Nee.
Echt een heel spannend boek met zeker een einde wat je niet verwachtte. Vond het boek erg knap in elkaar zitten.
Helaas, ik vind dit een teleurstellend boek. Meestal hou ik wel van historische romans, en dat het verhaal zich in Den Haag afspeelt vond ik leuk. Maar ik ben denk ik te nuchter, teveel een kind uit mijn eigen tijd, want het was mij allemaal een beetje te veel hocuspocus. Ik vond het hele verhaal over de alchemie te ongeloofwaardig, en de relaties tussen de hoofdpersonen ook. Mensen die van gedaante veranderen: dat kwam wel erg goed uit, want anders was het hele verhaal niet mogelijk. En dan ook nog een open einde! Moet ik nog een volgend deel lezen om te weten te komen hoe het afloopt. Helaas, maar dat gaat echt niet gebeuren. Als ik niet aan de leesclub had meegedaan had ik dit deel al niet uitgelezen... Jammer. Met moeite twee sterren waard...
Een boeiend en vlot geschreven verhaal over familiekwesties. Geschreven op de manier zoals Indridason dat prachtig kan. Het verhaal is niet echt spannend te noemen , maar toch wil je blijven doorlezen. Prachtige verhaallijnen komen samen tot een goed einde. Ik heb wederom erg genoten van dit boek. Jammer dat het uit is, kan weer niet wachten op zijn volgende boek. 5* sterren
De Amerikaanse Faye Kellerman is wereldwijd een populaire en veelgelezen misdaadauteur. De verkoopcijfers van haar boeken bedragen vele miljoenen. Onlangs verscheen in Nederland de vertaling van haar boek Grievous Sin onder de naam De doodzonde. Dit is het achtste boek met LAPD detective Peter Decker en zijn joods-orthodoxe vrouw Rina Lazaris. Na een zware bevalling herstelt de vrouw van detective Peter Decker in het ziekenhuis. Hun kindje verblijft in die tijd op de kraamafdeling. Al snel ontstaat op deze afdeling grote commotie nadat een baby is verdwenen. Als ook toegewijde verpleegster Marie spoorloos blijkt te zijn, wordt zij als hoofdverdachte aangemerkt. Detective Peter Decker zet alles op alles om de gestolen baby terug te vinden. Het had immers ook om zijn kind kunnen gaan Faye Kellerman krijgt over het algemeen goede kritieken op haar boeken. Haar menselijke karakters en spannende plots worden alom geprezen. Helaas heb ik van dit alles niets terug kunnen vinden in De doodzonde. Het boek staat vol met zoetsappig gedoe en is langdradig geschreven. Pas op het eind krijgt het verhaal een beetje vaart. De personages in De doodzonde konden mij niet veroveren en overtuigen. De oudste Deckertelg, dochter Cindy is een irritante bemoeial, Vrouw Rina is een zeur en vader en detective Peter is totaal oninteressant. Na een zware bevalling krijgt Rina complicaties en moet haar baarmoeder verwijderd worden. Op zich een ingrijpende gebeurtenis waar een pakkend verhaal omheen geschreven had kunnen worden. Kellerman is daar wat mij betreft echter totaal niet in geslaagd. Af en toe fietst Rina met dit grote trauma ineens door het verhaal heen zonder dat het echt past in de context. Hierdoor komen de problemen die ze heeft met het verlies van haar baarmoeder over als gezanik en cliché. Mijn irritatiegrens was dan ook snel bereikt, hoewel ik toch een zeer sociaal bewogen mens ben. Kellerman heeft op dat front echt iets niet goed gedaan. Verder begrijp ik de zin op de achterflap niet waarin staat dat De doodzonde een misdaadroman is met Peter Decker & Rina Lazarus. Vrouw Rina heeft slechts een beperkte bijrol in het geheel, dus haar zon grote waarde toekennen lijkt me ietwat overdreven. Het is gebruikelijker om de detective en zijn partner als een stelletje aan te kondigen. Voor de plot liep ik ook niet echt warm. Mij te voorspelbaar en totaal niet spannend. De lezer kan op zijn/haar klompen aanvoelen wie het heeft gedaan en wat de motivatie is. Jaren geleden deed ik een poging om een boek te lezen van de mannelijke Kellerman variant. Ik heb het niet uitgelezen omdat het langdradig en oninteressant was. Faye Kellerman staat erom bekend beter te schrijven dan haar man, dus ik vond het een poging waard om kennis te maken met haar schrijfkunsten. Helaas werd het een grote tegenvaller. Toch nog twee sterren, want er zijn nog slechtere boeken in omloop.
Mijn mening Een totaal witte kamer is een martelmethode. Sluit iemand op in een witte kamer en hij of zij verliest op den duur alle besef van tijd, omgeving en zelfs over wie hij is. Gruwelijker en mensonterender kan bijna niet. Naast de moord op de journalist staat ook het verhaal van Léon en zijn nichtje Hannah centraal. Hannah heeft als meisje de ontvoering van haar beste vriendin meegemaakt en is daar zelf zwaargewond bij geraakt. Ze weet zeker dat ze niet het hele verhaal kent, dus gaat ze op zoek naar antwoorden. Ondertussen helpt ze haar geschorste oom bij zijn, clandestiene, onderzoek naar de reden van de moord. Met gevaar voor eigen leven. Hannah is een sterke vrouw die al veel overleefd heeft en ook veel aankan. Toch wil haar omgeving haar nog steeds beschermen. Haar oom Léon is een eigenwijs portret die het liefst zijn eigen gang gaat. De politie zit in zijn bloed, al is hij wel bang om jong te sterven. Om die reden wil hij geen kinderen, maar durft dat niet te bespreken met zijn vrouw Mirthe, die juist heel graag moeder wil worden. Het verhaal is spannend. Ik dacht op een bepaald moment wel door te hebben hoe het in elkaar zat, maar werd aan het einde aangenaam verrast door een twist die ik niet zag aankomen. Altijd fijn bij een thriller! Wat ik persoonlijk een leuk tintje vind is dat het verhaal zich in mijn woonplaats Leiden afspeelt, al herken ik niet alle plekken… Samantha Stroombergen heeft met dit boek een verrassend goed debuut geschreven. Ik kijk uit naar volgende boeken van haar!
Het gaat mij niet eens om de expliciete sexuele handelingen waarom dit boek tegen staat maar meer de algehele schrijfstijl. Het verhaal is heel dun, karakters worden nauwelijks beschreven en je gaat van de ene quasi erotische scene naar de volgende. Ik hoopte op een thriller ala Lars Kepler maar dat word bij lange na niet gehaald. Dit was zonde van de tijd.
Jussi Valtonen schetst in 'Ze weten niet wat ze doen' een hele gezinsgeschiedenis, vanaf de geboorte van zoon Samuel, tot een punt ergens in de nabije toekomst. Het is geen vrolijk verhaal: vader Joe kan maar niet aarden in Finland en verlaat het gezin al snel na de geboorte van Samuel, moeder Alina lijkt constant in een soort existentiële crisis te zitten en Samuel vertoont nare trekjes. Of valt dat allemaal wel mee? Over al dat gezinsdrama heen loopt de rode draad van het verhaal: Joe, neurowetenschapper, houdt zich bezig met dierproeven, iets waar zoon Samuel steeds meer afkeer van krijgt. Ondertussen wordt het gebruik van sociale media steeds meer een factor om rekening mee te houden en blijken de dochters uit Joe's tweede huwelijk zelf ook gebruikt te worden als een soort proefkonijnen voor de wetenschap die Joe mee heeft helpen opbouwen. Geen vrolijke toekomstbeelden in dit boek. Valtonen blinkt uit in het beschrijven van de zielenroerselen van de drie hoofdpersonen Alina, Joe en Samuel. Hier gebruikt hij zo veel woorden voor, dat het soms vervelend wordt. Maar door die uitgebreide beschrijvingen krijg je wel begrip voor ze en ga je ze bijna sympathiek vinden. Je zou ze door elkaar willen rammelen en tegen ze brullen dat ze nou eindelijk eens een keer met elkaar moeten práten in plaats van alleen maar diepe gedachten denken. Het tijdverloop in het boek is niet lineair. Er wordt voortdurend teruggesprongen naar eerdere momenten in de levens van Joe, Alina en Samuel. Tot op zekere hoogte werkt dit goed, maar het zorgt er wel voor dat je telkens uit de 'flow' van de hoofdlijn van het verhaal getrokken wordt. Het is knap hoe Valtonen als Finse schrijver vanuit het standpunt van een Amerikaan beschrijft hoe de Finse volksaard is. Het is bijzonder om te zien hoe Valtonen zichzelf 'schuldig maakt' aan juist datgene wat Joe's grootste klacht tegen de Finse maatschappij is: alles uitgebreid doorkauwen, uitdenken en befilosoferen maar niet naar een oplossing toe werken. En dat roept weer de vraag op, wat de Finnen er zelf van vinden dat ze door Valtonen worden neergezet als gesloten, xenofoob en zichzelf overschattend. Zouden ze écht zo zijn? "Ze weten niet wat ze doen" is geen spetterend SF-spektakel met wijdse vooruitblikken en al evenmin een spannend avontuur. De nieuwe 'Brave New World'? Beslist niet, daarvoor is het boek bij lange na niet zwartgallig en vervreemdend genoeg.Een plausibele psychologische 'near future'-roman, dat is het zeker.
Ik vond het een apart boekje.. En ik weet niet zo goed of ik het nou een slecht boekje vond of juist een goed boekje. Allereerst zaten er hier en daar wel wat foutjes in, kleine foutjes waar ik mij niet aan kon storen.. maar een ander misschien wel! Ten tweede vond ik het verhaal zelf een beetje apart, grote tijdssprongen, korte uitleg tot hier en daar géén uitleg over bepaalde dingen. Als ik moet beoordelen of het verhaal interessant was, dan zeg ik zeker ja. Ik vind het sowieso al erg interessant om te lezen over sektes etc. Ook vond ik de vorm waarin het verhaal is geschreven erg leuk! Het verhaal is in briefvorm geschreven en daardoor had ik echt het idee alsof iemand zijn verhaal aan mij voorlas. De opzet was weer eens wat anders dan wat ik normaal lees en ik vond het erg leuk.
Eindelijk was deel 3 uit. Heb alle boeken met veel plezier gelezen. Was een supergoede trilogie. Had nog nooit van deze schrijfster gehoord maar chapeau voor haar.
Hoewel ik me goed kan voorstellen dat veel mensen dit boek leuk vinden, vond ik het maar matig. Het leest heel vlot, de hoofdpersoon vond ik eigenlijk zeer irritant, maar hij zorgde er dan wel weer voor dat ik doorlas, want ik wilde wel weten hoe het verhaal zich verder zou ontwikkelen. De manier waarop vele Nederlanders met allochtonen omgaan wordt wel heel treffend neergezet, eigenlijk iets om je voor te schamen.
Ik mocht meedoen met de Hebban Leesclub over het boek What if it’s us van Becky Albertalli en Adam Silvera. Ik was erg benieuwd naar dit boek. Adams boeken vind ik namelijk helemaal geweldig. De boeken van Becky vind ik wel oké, maar niet super. Ik was vooral nieuwsgierig naar hoe de twee auteurs een middenweg zouden vinden voor dit boek, aangezien Becky meer van de humor en luchtigheid is en Adam meer van de zwaardere onderwerpen. Arthur en Ben komen elkaar tegen op het postkantoor. Ze kennen elkaar niet en praten maar kort met elkaar. Wanneer ieder hun eigen weg gaat, kunnen ze elkaar niet uit hun hoofd zetten. En als ze elkaar terugvinden is de vraag of een relatie stand zal houden... Dit verhaal is ontzettend schattig. Twee jongens die elkaar tegenkomen en langzaam maar zeker meer voor elkaar beginnen te voelen. De personages zijn realistisch en goed uitgewerkt. Arthur is super geeky en een beetje awkward, Ben is serieuzer en kampt met liefdesverdriet. Het boek bevat meerdere verwijzingen naar Harry Potter, fan fiction en Broadway musicals zoals Hamilton en Dear Evan Hansen. Het verhaal zit boordevol humor en de beschrijving van de omgeving laat niets te wensen over: je waant je helemaal in New York. Er worden zelfs boekenwinkels in New York aangeraden: Barnes & Noble, Strand Bookstore en Books of Wonder. What if it’s us bevat thema’s als LGBT, zelfacceptatie, vriendschap, ouder-kindrelatie, volwassen worden en verliefdheid. Dit boek is perfect als je een luchtig en realistisch verhaal zoekt. Adam en Becky hebben in dit boek een balans gevonden in hun schrijfstijlen en het is perfect. Ik kijk uit naar een volgende samenwerking van deze twee auteurs!
Jens Lapidus begint met VIP room aan een nieuwe serie en dat valt niet mee. Tenminste voor mij als fan en lezer. Nu heeft hij met de Stockholm -trilogie een klein meesterwerk afgeleverd, en dan doet dit verhaal wel wat gewoon en dunnetjes aan. Gewoon omdat het verhaal niet echt verrrassend is en dunnetjes omdat de uitwerking van de personages (nog )niet goed uit de verf komt. De spanning wordt niet opgebouwd vanwege de vele uitwijdingen die er in het boek plaatsvinden.Ieder huis dat betreden wordt krijgt een uitgebreide (IKEA) inboedel beschrijving en ook de kleding van de personages blijft niet onbesproken. De afstandelijke manier van schrijven zorgt er bovendien voor voor dat je je als lezer moeilijk in een personage kunt inleven en het boek dus nergens de middelmaat overstijgt. Ik zou willen eindigen met een advies. "Jens keer terug naar de stockholm -trilogie of wordt weer fulltime advocaat "want van dit soort boeken zijn er al zoveel geschreven!
Een boeiend boek waarin de schrijver de lezer meeneemt naar een stukje geschiedenis over Noordoost Groningen. Goede uitleg over de verhouding herenboeren en de arbeiders op deze hoeven. De ontwikkeling in de landbouw hoe de machines het werk uit handen nam van de arbeiders. Er wordt uitgebreid geschreven over de verschillende opstanden door arbeiders tegen de herenboeren en later de boeren zelf tegen politiek Den Haag. Tegelijkertijd wordt stilgestaan bij regelgeving en hoe dit invloed had op de landbouw. Dit allemaal op een prettige manier beschreven. Knap hoe de schrijver dit voor elkaar heeft gekregen. Soms las het boek als een spannende romen.
Kunstroof komt over als een met speels gemak geschreven verhaal, het leest vlot weg en je hoeft er niet bij na te denken. Voor wie daar tevreden mee is: een prima boek! Rombout kan goed schrijven en weet het een en ander over kunst, maar overtuigt nog niet met zijn debuut Kunstroof. Het is geen thriller die je doet snakken naar de volgende bladzijden. Spanning ontbreekt en daar waar die dreigt op te duiken wordt hij tenietgedaan door uitgebreide beschrijvingen van sfeer, locatie en overige details, die aan het verhaal weinig of niets toevoegen. Het verhaal op zich is deugdelijk maar magertjes: slechts één verhaallijn, geen verdieping of verwikkelingen. We hebben een stoere held, een jonge heldin, een politieman en een zootje geboefte dat zich schuldig maakt aan kunstroof. Het laat zich eenvoudig raden hoe dit afloopt. Hoofdpersonage Arturo Dias is een interessante schepping van de auteur. Arturo heeft de potentie van een lange houdbaarheidsdatum, mits Rombout erin slaagt diens avonturen concreter, minder oppervlakkig, spannender en ingenieuzer op de lezer over te brengen. Ik ben heel benieuwd hoe het volgende deel uitpakt en hoe het Arturo Dias verder vergaat.
heden en toekomst,Het is de droom van iedereen, een miljoenenerfenis krijgen van een onbekende achteroom. Zo rijk zijn dat je alles kunt kopen wat je maar wilt. De wereld aan je voeten. Dat geluk is weggelegd voor de straatarme pizzakoerier John Fontanelli in de lijvige economische thriller De erfenis van Fontanelli door Andreas Eschbach, eveneens auteur van het Messias Mysterie. Op een mooie dag krijgt de 28 jarige John Fontanelli te horen dat hij 1 biljoen dollar erft van een verre voorouder, een Italiaanse koopman die stierf aan het begin van de 16e eeuw. Het testament kent echter een mysterieuze voorspelling: de erfgenaam zal ooit de mensheid haar verloren toekomst teruggeven. Erfgenaam John heeft geen flauw idee hoe dat moet, maar hij weet zich te behelpen. Hij koopt een Ferrari, een villa in Italie en een luxe jacht. Hij dineert met staatslieden, bankiers en topindustriëlen. De mooiste vrouwen liggen aan zijn voeten. Maar dan dringt de raadselachtige leidersfiguur McCaine zich op aan John. Een gedreven idealist die in korte tijd een wereldomvattend Fontanelli-imperium opbouwt. Plotseling wordt John geconfronteerd met de bikkelharde wetten van de zakenwereld en zelfs met moord. De omslag suggereert een boek over kunst en het verleden, maar de Erfenis van Fontanelli gaat over geld en economie in het hier en nu. Het verleden is slechts een leuk bedacht startpunt. Hoofdpersoon John Fontanelli is een armoedzaaier uit New York. Hij is een dromer zonder ambitie. Naïef en gemakzuchtig. Iemand die met alle winden meewaait. Als hij zijn vermogen geërfd heeft, wordt hij als een vlieg in het web van de charismatische McCaine getrokken. John en McCaine zijn contrasterende karakters: daadkracht tegenover apathie, doener tegenover dromer, foute idealist tegenover goede idealist. Je kunt De erfenis van Fontanelli in twee delen opsplitsen. De eerste helft beschrijft de Mediterrane sprookjeswereld waarin de hoofdrolspeler terecht komt. Alles kan, niets is te dol. Dit deel vind ik zelf het leukste. Op bijna persiflerende wijze wordt de macht van rijkdom beschreven en worden er moraliserende vraagtekens gezet bij het geluk van John. De tweede helft speelt voornamelijk in het zakelijke Londen, waar McCaine en John hun strategie bedenken om de wereld te redden. Er wordt uitvoerig stilgestaan bij wereldproblemen als: armoede, aids, overbevolking, honger en het broeikaseffect. In dit deel trekt Eschbach d.m.v. complexe filosofische en financieel-economische verhandelingen alle registers open. Soms behoorlijk theoretisch en technisch, maar met voldoende kleine-mensen-voorbeelden om de lezer bij de les te houden. De erfenis van Fontanelli is een boek over geld en macht. Een briljante uiteenzetting over de krachten die de economie aandrijven, de machinerie van geld en de zelfzuchtige motieven van de mensheid. Het is een keiharde zoektocht naar de werkelijke waarden in het leven en het antwoord op de vraag of idealisme en hoop nog een kans hebben. Dit alles overgoten met een pittig sausje van moord, verraad en corruptie. De erfenis van Fontanelli is spannend, provocerend, belerend, tot nadenken stemmend, pessimistisch en optimistisch, taboe doorbrekend, slim en romantisch. Een originele vijf-sterren thriller zoals je die zelden tegenkomt.
Het gaat hier in feite om een aaneenschakeling van korte verhalen zonder rode draad. Het boek ontbeert daardoor een blijvende spanning. Het feit dat e.e.a. op waarheid wou berusten (hetgeen betwijfelt moet worden), moet de lezer blijkbaar beïnvloeden. Geen aanrader dus.
Ellen de Vriend. Britt Hulsman is een succesvolle horeca-ondernemer en gelukkig getrouwd met Richard; het stel heeft 3 dochters. Door de drukte hebben ze weinig tijd voor elkaar. Daarom heeft Richard naar het lijkt een verrassingsweekend voor hun tweeën georganiseerd in Zeeland. Maar als Richard tijdens het weekend spoorloos verdwenen is en er meer vragen komen dan antwoorden zoekt Britt koortsachtig naar antwoorden, maar komt al dieper in de problemen. Het verhaal bestaat uit twee verhaallijnen. De tweede. Mara Weststrate is mantelzorger voor haar moeder Emma die een zwaar ongeluk gehad heeft. Emma ligt noodgewongen in een verpleegtehuis. Mara had liever gezien dat Emma naar een revalidatiecentrum gegaan was maar daar is geen geld voor. Naast de zorg voor Emma heeft ze nu ook extra kosten. Met haar werk verdient ze niet genoeg omdat allemaal te kunnen betalen. Als haar vriend dan aanbiedt dat hij voor een mooi bedrag aan geld kan zorgen is Mara daar dan ook heel blij mee. Maar ze moet daar wel wat voor doen!! Er lopen twee verhalen lijnen naast elkaar, die van Britt en die van Mara. Het eerste gedeelte denk je: waar wil de schrijfster heen. Langzaam buigen de verhalen naar elkaar toe tot één verhaal. Het is een mooi boek. Niet een echte thriller maar het blijft je boeien. Als je denkt dat je weet hoe het in elkaar zit komt er een verrassende wending met een geweldig plot.
Voor mij is dit een heel vreemd boek, ik heb het niet uitgelezen.Jammer, Renate kan mooiere boeken schrijven, maar dit is uit haar begintijd.
‘Hemel en afscheid’ van de Groningse auteur Karel ten Haaf is met zijn 128 pagina’s min of meer een korte roman, een ‘romance’ zegt de auteur zelf. Min of meer, want het boek bevat naast die 'romance' zelf ook de volledige poëzieproductie van Ten Haaf uit de periode 2012-2015. Deze gedichten zijn, onder de titel 'Handboek ouderenseks', merendeels geïntegreerd in het verhaal. Logisch verweven in de romance zit ook veel informatie over het eerdere werk van Ten Haaf en over de projecten die hij nu onder handen heeft: hoofdpersoon Karel vertelt over zijn werk en zijn opvattingen over literatuur aan de jonge dichteres die hij het hof maakt. Het basisverhaal van ‘Hemel en afscheid’ is eenvoudig. Punkdichter Karel, de vijftig gepasseerd, ontmoet op poëzieavonden een jonge dichteres die, mooi en slim als zij is, sterk zijn erotische belangstelling wekt. Eigenlijk is dat wel raar, want Karel valt op rijpere vrouwen. En bovendien: wat moet zo’n jong ding met zo’n oude vent? Maar als ze zegt ‘Ik had met jou wel een keer naar bed gewild’ (de openingszin van het boek), is het hek van de dam. Karel raakt steeds meer geobsedeerd door het idee voor één keer zijn leeftijd te vergeten en eenmalig seks te hebben met dit meisje. ‘Hij is niet verliefd op haar, maar verlust’, zei de auteur in een radio-interview. Naarmate het verhaal vordert, weet de lezer wel beter, en de jonge dichteres ook. Zelfs als zij bekent ‘een hockeymeisje’ te zijn, knapt Karel niet af. Probleem is nog wel dat hij zijn verloofde geen pijn wil doen. De affaire moet dus geheim blijven. Hoofdpersoon Karel heeft niet alleen de naam en de leeftijd van Karel ten Haaf, hij heeft ook dezelfde boeken geschreven, dezelfde boezemvriendschap met dichter/schrijver Daniël Dee, dezelfde verloofde, dezelfde uitgever. Kortom: de hoofdpersoon ìs blijkbaar Karel ten Haaf. Zou er dan ook echt zo’n jonge dichteres in het spel zijn geweest? Hoofdpersoon Karel heeft haar beloofd dat niemand haar in het verhaal zal kunnen herkennen, maar het blijkt toch vrij makkelijk te achterhalen wie hier bedoeld wordt. Net als de lezer trots op zichzelf het raadsel heeft opgelost, gooit Karel alles overhoop. Het verhaal is verzonnen. Maar hij zegt dat in een gesprek met zijn verloofde, dus hoe betrouwbaar is dat? Karel ten Haaf speelt graag met de lezer. Wat is waar gebeurd, wat is fantasie? Voor zijn virtuoze spel benut hij ieder onderdeel van het boek. Neem het omslag, dat door Facebook voor advertentiedoeleinden verboden werd. ‘Had ik maar een naaktfoto van haar. Misschien mailt ze me er één na eerste lezing: zij ten voeten uit in volle glorie met in de hand het typoscript van dit boek’, verzucht Karel tegen het einde van het boek. Het omslag suggereert dat die wens is verhoord en tegelijkertijd dus dat het verhaal echt is gebeurd. Het colofon versterkt die suggestie nog: ‘Foto voorplat: Fanmail (18 oktober 2015)’. Ook met de structuur van zijn korte roman daagt Ten Haaf de lezer uit. Het boek bevat binnen het basisverhaal gesprekken over ‘liefde, lust en literatuur’, e-mails, sms’jes en gedichten. Een schijnbare ratjetoe, maar niets is minder waar. Als het gaat om de constructie van zijn romans, is Ten Haaf een kind van Multatuli. Over diens ‘Max Havelaar’ werd decennialang gezegd dat het een rommeltje was. Pas in de jaren zestig van de vorige eeuw liet een baanbrekend proefschrift zien hoe geraffineerd het boek in elkaar stak en hoe alles erop gericht was het effect op de lezer te versterken. Vernieuwend proza wil nogal eens onleesbaar zijn. Bij ‘Hemel en afscheid’ is daarvan geen sprake. Ten Haaf is namelijk ook een verteller pur sang met een sterke schrijfstijl. Het verlangen naar de jonge dichteres spat van de pagina’s. Taboes kent hij daarbij niet. Dat maakt ‘Hemel en afscheid’ een spannende en opwindende roman, die elders 'nu al het beste boek van 2016' werd genoemd. Dat zou best weleens kunnen gaan kloppen.
Harthonger is de debuutroman van Anne Keijzer (Zoutelande, 1961). Na haar studie aan de Bibliotheek- en Documentatie Academie in Tilburg, vond zij werk als bibliothecaris, docent, redacteur en recensent. Aan de Universiteit van Maastricht ontdekte zij haar liefde voor het schrijven. Harthonger is geïnspireerd op gebeurtenissen uit haar eigen leven en dus een gedeeltelijk autobiografische roman. Anne Keijzer woont al meer dan 20 jaar met haar man en kinderen in Gronsveld (Limburg). Hoofdpersoon in Harthonger is Stella van de Sterre. Zij is getrouwd met Tars en is net bevallen van haar 3e kind, Bas. De andere kinderen zijn Tim van vijf en de bijna tweejarige Tijn. Bij het opruimen komt zij een overlijdensbericht tegen van Hans van Dijk, een oudere collega van Tars. Haar oog valt op de naam Heleen Kooimans, een schoondochter van de overledene. Haar gedachten gaan terug naar haar schooltijd toen zij deze Heleen Kooimans heeft gekend. Zij gaat op bezoek bij de weduwe van Hans en hoort van haar dat ook Sel, haar jeugdliefde, is overleden. Omdat ze dit nieuws niet van zich af kan zetten en wil weten wat er gebeurd is, neemt ze o.a. contact op met Juliette, een oude vriendin en met Stella, de zus van Sel. Door alles wat ze dán te horen krijgt, vallen puzzelstukjes op hun plaats en kan ze alle gebeurtenissen uit het verleden eindelijk een plaats geven. Het boek komt op mij ietwat rommelig opgebouwd over. Flash backs naar het verleden, de schooltijd van Stella en haar eerste liefde Sel, maken het verhaal onrustig om te lezen. Ook het woord- c.q. taalgebruik is behoorlijk wisselend. Er zijn delen in het boek die mooi beschreven zijn. De gevoelens van Stella voor Sel, haar gesprekken met de zus van Sel en (op het einde) de ontmoeting met Heleen. Andere delen daarentegen zijn het plat, ruw en zonder veel gevoel. Het grootste deel van het boek speelt in de jaren 80: seks, drugs en rock & roll, de krakers-beweging, vrije moraal, veel hiervan komt in Harthonger aan bod. Het boek beschrijft de ontwikkeling van Stella van schoolmeisje tot studente tot getrouwde vrouw met 3 kinderen. Een ontwikkeling vol liefde, jaloezie, geluk, verdriet, wraak, bedrog, woede en afscheid. De liefdesgeschiedenis tussen Stella en Sel kan zeker bijna alles verschroeiend en intens genoemd worden, maar dat wil nog niet zeggen dat de bijbehorende intriges en het verraad dusdanig zijn dat het boek tot de categorie spannend behoort of als thriller aangemerkt kan worden. Integendeel. Zelfs het laatste, min of meer spannende, voorval op de boot met Bas kan hier geen verandering in brengen
Het meisje in de trein was deze zomer een echte rage, maar is dit boek ook echt de moeite waard? Iedereen die dagelijks de trein neemt, kan zich vinden in dit boek. Als je elke dag dezelfde trein neemt naar de zelfde plaats, kom je dezelfde mensen tegen. Je leert de mensen toch een beetje kennen. Je merkt op wat ze elke dag doen, waar ze afstappen en hoe ze zich kleden. Toch ken je deze mensen helemaal niet, want zodra je de trein uitstapt, gaat iedereen weer gewoon terug naar zijn of haar leven. Het meisje in de trein is het eerste thrillerdebuut van Paula Hawkins. Het stond in Engeland en de Verenigde Staten op één in de bestellerlijsten. België volgde al snel. Paula Hawkins werkte vijftien jaar als journalist voordat ze begon met het schrijven van fictie. Ze werd geboren in Zimbabwe, maar verhuisde op zeventienjarige leeftijd naar London. Het boek kreeg vijf sterren in de jaarlijkse thrillergids van Vrij Nederland (VN) en werd bekroond tot beste uitgave in het thrillergenre van het afgelopen jaar. Het boek gaat over Rachel. Rachel is een volslanke, gescheiden alcoholist. Ze neemt dagelijks de trein naar London. Elke dag stopt de trein voor hetzelfde rode seinlicht. Hier staan rijhuizen, waar zij voor haar scheiding ook woonde. Elke dag kijkt ze naar een koppel dat in één van die huizen woont. Ze kent het stel niet, maar ze fantaseert over hun perfecte leven. Ze noemt hen ‘Jess’ en ‘Jason’. Op een dag wanneer Rachel zeer dronken is, gaat ze haar ex-echtgenoot opzoeken. Diezelfde avond verdwijnt ook Jess. Rachel vraagt zich af of zij hier iets mee te maken heeft of niet. De thema’s zijn zeer klassiek voor een thriller: overspel, wraak, moord en verraad. Wraak is vooral het hoofdthema in het boek. Rachel wil wraak nemen op haar ex-man en zijn nieuwe vriendin. Terwijl Anna (de nieuwe vriendin) op haar beurt weer wraak wil nemen op Rachel. Dit maakt het boek zeer interessant. Het boek wordt verteld door drie vrouwen. Er wordt dus gesproken vanuit drie verschillende perspectieven. Deze personages worden naarmate het verhaal vordert, steeds duidelijker. Wanneer Megan (echte naam van Jess) vertelt, is dit steeds een flashback. We spreken dus over een vertellende ik. Dit maakt het boek spannend omdat je zo meer en meer te weten komt over de verdwijning van Megan. Rachel en Anna beleven het verhaal in het heden. Dit zijn dus belevende ik-vertellers. Het boek is zeer welbedacht gestructureerd. Doordat de drie vrouwen praten, is het begin nogal moeilijk te volgen, maar naarmate het boek vordert wordt het wel duidelijk wat er speelt in hun leven. Het hoofdpersonage Rachel heeft veel problemen met zichzelf. Ze is verslaafd aan drank, werkloos en depressief omwille van haar scheiding. Dat zijn meestal niet de kenmerken die een hoofdpersonage heeft. Het valt me ook op dat Paula Hawkins geen medelijden heeft met haar. Ze wordt zeer genuanceerd beschreven. Het gevolg hiervan is dat je op het einde van het verhaal beseft dat Rachel nog steeds niet perfect is, maar begrijpen doe je ze wel. Dit boek is zeer leesbaar voor verschillende leeftijden. Vanaf een leeftijd van 15 jaar moet je dit boek zeker en vast wel begrijpen. Volwassen lezen dit soort boeken ook wel graag denk ik. Of er een bepaalde boodschap in dit verhaal zit, weet ik niet goed. De alcoholverslaving staat wel centraal in dit verhaal waardoor Hawkins een zekere taboe doorbreekt. Het gevolg van overmaat drankgebruik is een black-out. Dit kent iedereen natuurlijk wel, maar door dit verhaal ben ik er wel even bij blijven stilstaan. Het is verschrikkelijk als je iets overkomt of doet wanneer je de volgende dag van niets meer weet. Dit was dan misschien de bedoeling van Hawkins. De lezer laten stilstaan bij de gevolgen van overmaat alcoholgebruik. Ik vond het een zeer aangenaam boek, maar ik heb er wel al betere gelezen. In het begin had ik last om het verhaal te volgen. Dit omdat er drie vrouwen aan het woord waren. Deze personen waren nooit in dezelfde tijd aan het vertellen. Het ene hoofdstuk was een flashback dan was het weer heden. Dit was moeilijk te volgen als je nog niet helemaal in het verhaal zit. Hawkins sprong wel niet van de hak op de tak met deze personages waardoor je wel steeds kon wennen aan één bepaald personage. Uiteindelijk vond ik wel dat de kijk van Rachel en Megan het interessantst waren. De kijk van Anna was niet vernieuwend. Ze herhaalde veel wat Rachel had gezegd. Dit is een minpuntje. Een pluspunt aan deze drie perspectieven is wel dat je je niet inleeft in één bepaald personage, maar je krijgt een duidelijke kijk op wat deze drie vrouwen denken en doen. In het begin van het boek heb je geen idee welke kant het verhaal opgaat. Het verhaal start zeer traag. Eerst is er een zeer lange beschrijving over hoe Rachel fantaseert over Jess en Jonas. Ze beschrijft hoe zij hun leven heeft ingedeeld in haar fantasie. Dit heeft geen nut voor het vervolg van het verhaal. In dit boek spreekt niemand de waarheid. Iedereen heeft hier uiteraard zijn eigen redenen voor. Hierdoor komt er veel spanning in het verhaal. Je blijft raden wie de waarheid spreekt. Ik heb ieder personage wel als schuldige aangeduid in dit verhaal. Op een gegeven moment lijkt iemand enorm sympathiek terwijl ze even later weer helemaal anders beschreven worden. Hierdoor wordt de lezer dus telkens op een verkeerd spoor gezet. Op het einde zitten nog veel plotselinge gebeurtenissen in het verhaal waardoor de ontknoping zeer verrassend is. Valerie Vaes, een dame die het boek ook heeft gelezen, heeft een zeer mooie vergelijking gemaakt voor dit boek. Zo vergelijkt zij het boek met een trein. In het begin heeft het verhaal tijd nodig om op gang te komen. Als lezer heb je het gevoel dat je even moet wennen aan de setting, maar eenmaal vertrokken, neemt de snelheid toe en aan het einde is het een heuse TGV. Dit spannende boek bezorgt je dagenlang geen slaap! Paula Hawkins (25 oktober 2015). Geraadpleegd op 26 oktober 2015 via htt-ps://en.wikipedia.org/wiki/Paula_Hawkins_(author) Het meisje in de trein (datum onbekend). Geraadpleegd op 24 oktober 2015 via http://www.standaardboekhandel.be/seo/nl/boeken/literaire-thriller/9789400503885/paula-hawkins/het-meisje-in-de-trein Cobra (6 mei 2015). Het meisje in de trein – Paula Hawkins. Geraadpleegd op 24 oktober 2015 via http://cobra.canvas.be/cm/cobra/boek/1.2330030 Vaes, V. (28 mei 2015). Het meisje in de trein – Paula Hawkins. De leesfabriek. Geraad-pleegd op 24 oktober 2015 via http://www.deleesfabriek.nl/2015/05/het-meisje-in-de-trein-paula-hawkins/
Ik heb al wel een paar boeken van Marian Keys gelezen, sommige waren heel goed, anderen gewoon goed maar dit boek lag me absluut niet. Ik vond het eerder een saai verslag van een reisje naar LA,. Geen spanning, geen tranen, geen romantiek, niet echt een aanrader dus
Oprecht van Colleen Hoover gaat over vertrouwen, liefde en geheimen. Auburn verliest op jonge leeftijd haar jeugdliefde. Dit is het begin van haar verhaal, samen met het verhaal van Owen. Een kunstenaar die ze ontmoet en waar ze langzaam en heimelijk gevoelens voor gaat koesteren. Echter er staan allerlei geheimen tussen hen in. Colleen Hoover weet je als geen ander diep te raken met dit verhaal. Het boek begint met een hoofdstuk over een jong stel dat al snel voor altijd afscheid moet nemen. Dit maakt dat je snel door wil wilt lezen. De hoofdpersonages Auburn en Owen zijn goed uitgewerkt. Andere personages zijn iets minder diepzinnig. Al snel wil je weten waar dit verhaal toe leidt en welke geheimen er tussen Auburn en Owen in staan. Bijzonder vond ik in het boek de ware geheimen die Owen gebruikt voor zijn schilderijen, dit raakt echt. Geheimen welke echt bekentenissen zijn van mensen, respect voor hen die deze hebben doorgegeven.
Is dit een verhaal dat iedere vrouw kan overkomen? Of is de hoofdrolspeler in dit verhaal gewoon heel doortrapt en heeft hij een neus voor kwetsbare, naïeve vrouwen die snakken naar een man exact de dingen zegt waar ze op dat punt in hun leven behoefte aan hebben, en zo hun hart verovert? Zizzel is zo’n vrouw, “bevrijd van afgedane echtelijke terreur” maar blijkbaar nog altijd te verblinden met mooie praatjes en kado’s. Jitzak wint haar hart en medelijden met zijn verhalen over zijn verschrikkelijke verleden, zijn grote hart (hij zou vlak voor hun eerste ontmoeting zijn laatste geld aan een zwerver hebben gegeven), en zijn oorlogsheldendaden. Ze vindt hem een held en ontroerend mannelijk. Totdat Jitzak heel langzaam maar zeker zijn ware aard laat zien. Hij zoekt ondertussen zijn volgende slachtoffer in de iets minder naïeve Atnat. Gelukkig ziet zij eerder in wat voor vlees zij in de kuip heeft. De twee dames vinden elkaar in hun verdriet en ellende, en gelukkig na lang strijden en onderzoeken, weten ze Jitzak genadeloos te ontmaskeren. Jitzak is een verhaal met verschillende vertelperspectieven, waarbij vooral het vertelperspectief van Jitzak niet prettig leesbaar is door zijn taalgebruik. Het verhaal dreigt aan geloofwaardigheid te verliezen door de aanhoudende vergevingsgezindheid van met name Zizzel. Zij blijft tergend lang verblind door (valse) liefde, wat veel geduld en begrip van de lezer vergt. Gelukkig laat zij uiteindelijk toch zien over doorzettingsvermogen en weerbaarheid te beschikken.
Hou je van een goed verhaal met achtergrond en een gozer om bij weg te zwijmelen? Dan is dit het boek voor jou! 1 woord: HEERLIJK. Ik ben verliefd! Gimme more please! Als je eenmaal aan dit boek begint kan je het gewoon niet meer wegleggen. Tenminste, dat is wat er bij mij gebeurde! Ik moest en zou het boek uitlezen. Het boek is zo fijn om te lezen, niet te zoetsappig. Er zit romantiek in, intrige, verwondering en amusement. Alle combi's in 1 dus. Deze stond al een tijdje in mijn kast om te lezen en heb er geen één seconde spijt van gehad. & Cam, ooh Cam. Ik kan me hem zo voorstellen, wat een heerlijkheid is hij toch. Jaa, deze gaat bij mijn favorieten.
Ik heb dit boek gewonnen bij Libelle en was vol verwachting hiervan. In het begin heeft ze me ook echt meegenomen in haar verhaal, zodat ik op de hoogte was van de vele personage´s, echter werd het na een tijdje erg langdradig en kon ik me niet meer inleven en werd het te saai. Helaas heeft het me niet echt kunnen bekoren,halverwege heb ik het dichtgeslagen.
Een origineel en ontroerend boekje over, zoals de titel al zegt, een huishoudster, een wiskunde-professor en niet te vergeten Wortel, het zoontje van de huishoudster. Het is liefdevol en intiem geschreven. Mooi!
Ze was verzonken in gedachten, terwijl ze achter de brede, slappe rand van haar hoed voor het zonlicht schuilde, dat door de gaatjes fonkelende diamanten op haar gezicht strooide. Jack Preston is een monteur van team Lotus. Als er zich een vreselijk ongeluk voordoet bij de grand prix formule I redt Jack ten koste van zichzelf het gezicht van Deedee tegen verbranding. Deedee is een jonge filmster. Terug in Alstead waar Jack woont met zijn vrouw Maureen wacht hij vervolgens op een teken van Deedee voor dank. Hij wacht tervergeefs... Ondanks de prachtige cover en de mooie zin die daar in het boek over staat, zal ik niet snel weer een boek van Peter Terrin lezen. Voor mij was het taalgebruik te weinig vloeiend, het leest daardoor voor mij niet lekker en ik kan het verhaal daardoor moeilijk volgen. Dit boek wilde ik lezen omdat het genomineerd is voor de shortlist van de literatuurprijs 2015. Peter Terrin is een Vlaamse auteur. Hij schreef ook Post mortem, bekroond met de AKO literatuurprijs 2012.
Mijn titel is uiteraard een knipoog naar de fantastische kaft ! Wat een orgineel en leuk idee ! Dit was ook de reden waarom ik het boek meteen op moest pakken en ging lezen ! Het is een heerlijk vlot leesbaar verhaal, met veel humor! Er gebeuren ook spannende en gevaarlijke dingen maar door de humor leest het heerlijk weg. Het boek is leuk voor jongens en meiden (maar gelukkig ook voor de ouderen onder ons) ... Eerdaags op mijn blog www.conniesboekkies.wordpress.com een uitgebreide recensie.
Het duurde wel een tijd voor dit boek een beetje indruk maakte,helaas niet mijn soort boek. Het einde vond ik wel heel afgeraffeld.
Voor opa's, oma's, papa's, mama's, kinderen, kleinkinderen, verliefden, zeg maar voor iedereen die weet wat houden van is. Leuk om voor te lezen, om cadeau te geven of om te krijgen. Eigenlijk voor kinderen, maar ook leerzaam voor volwassenen die niet weten hoe ze de grootte van hun liefde uit kunnen drukken. Hebbeboek!
De Transsylvanische Alpen, meermaals het decor voor tot de verbeelding sprekende verhalen, een musicus op doortocht naar Roemenië na een stukgelopen relatie, een afgelegen en oud hotel, een stel, op zijn minst gezegd, rare hotelgasten en dito eigenaars en personeel en overvloedige sneeuwval! Dat zijn de ingrediënten die Klaas Ten Holt gebruikt om zijn ‘ Hotel Alfabet ‘ in zijn vorm te gieten. Ook het ingrediënt seks komt als neveningrediënt vaak aan bod, vooral in de figuur van het hoofdpersonage Adriaan. Surrealistische en onwaarschijnlijke gebeurtenissen zijn de kruiden die de auteur gebruikt om zijn verhaal op smaak te brengen. In deze, naar mijn mening, surrealistische roman probeert de auteur een tijdsvacuüm te creëren. Enkele situaties in het boek wijzen sterk in die richting, o.a.: de hoteleigenares probeert de tijd vast te houden in haar hobby: taxidermist! Ook de Bijbel is nooit ver af: Genesis en Apocalyps ( alfa en omega zijn dan weer in verband te brengen met de titel van het boek ), zijn vaak dichtbij. Dat laatste komt tot uiting aan het eind van het hallucinante verhaal. Of Klaas Ten Holt er in geslaagd is om zijn verhaal op de juiste manier op smaak te brengen? Dat is een ander verhaal. De aaneenschakeling van onwaarschijnlijke gebeurtenissen en het té oppervlakkig situeren van de personages zijn niet bevorderlijk om er écht een interessant boek van te maken. Té ingewikkelde en langdradige tafelconversaties met een merkwaardige professor zijn niet echt bevorderlijk voor een vlot leesbaar boek: vaak was de samenhang ver zoek. Té oppervlakkig, té surrealistisch, té onwaarschijnlijk, vaak té langdradig, ... vaak hoor je wel eens dat alles waar té voor staat niet écht te smaken is: dat gevoel blijft bij mij hangen na het lezen van dit boek!
Dit was het eerste boek van Peter James wat betref Roy Grace , dat ik gelezen heb. Maar gelijk een schot in de roos! Zelden zo'n spannend boek gelezen! Wat een sympatieke hoofdinspecteur is Roy Grace. Het hele boek leest als een film die je kijkt. Je zit vanaf de eerste regel in het verhaal. Persoonlijk vond ik de hoofdstukken waarin Michael levend begraven onder de grond ligt, het spannendst. Al met al zeker 5 sterren waard.
Galgenveld is het eerste deel van een vierluik onder de gezamenlijke noemer De Noordzeemoorden. Deze thriller is tevens het honderdste (!) leesclubboek van Crimezone met meer dan honderd deelnemers. Isa Maron (1965) is hiermee niet aan haar proefstuk toe, ze heeft al vijf boeken op haar naam staan. Ze schrijft bij voorkeur over gewone mensen die in bizarre omstandigheden verzeild raken en dan extreme beslissingen nemen. Haar uitgever en het AD sloegen de handen in elkaar en zorgden voor een unieke en nooit geziene promotiecampagne voor Galgenveld. Resultaat: drie bookazines met een totale oplage van 1,5 miljoen exemplaren die gratis bij het AD aan hun lezers werden aangeboden. Kyra Slagter, een 19-jarige scholiere die voor haar eindexamen staat, is helemaal in de ban van de misdaad en het werk bij de politie. Ze wil forensische recherche gaan studeren en heeft de ambitie haar sinds vier jaar spoorloos verdwenen zus terug te vinden. Wanneer in Amsterdam-Noord het lijk van een man aan een lantaarnpaal wordt gevonden, krijgt Kyra onmiddellijk een tip en is ze bij de eersten op de plaats delict. Helemaal niet naar de zin van rechercheur Maud Mertens. De vastberaden maar overmoedige studente herkent trouwens de dode man als Marc Gaullier, haar docent kunst. De politie staat voor een loodzware opdracht, zeker wanneer een tweede lijk ontdekt wordt, een moord die duidelijk door dezelfde dader is gepleegd. De scherpzinnige Kyra gaat mee op onderzoek, ondanks de onwil van de politie. Deze jonge dame is vastberaden om de moordenaar op te sporen. Maud Mertens, die het onderzoek leidt met collega Niels, ergert zich mateloos aan het gedrag van Kyra. Toch stelt ze vast dat de studente nuttige informatie aanbrengt. Een vindingrijke en zelfs roekeloze studente van 19, haar vermiste zus, een ervaren en bedachtzame rechercheur en een meedogenloze moordenaar zijn de belangrijkste personages in deze thriller. Isa Maron neemt herhaaldelijk een loopje met de geloofwaardigheid, ze laat het toeval een dankbare rol spelen. Het verhaal heeft iets weg van een Young Adult waarbij de staccato-schrijfstijl ongetwijfeld niet bij iedereen in goede aarde valt. De auteur slaagt er wel in de hedendaagse samenleving te typeren en schept een duidelijk beeld van de dagelijkse realiteit; het leven zoals het is. Zoals de dreigende zee op de cover laat doorschijnen, zo is eveneens het verhaal an sich: meedogenloos. Dit is hét woord bij uitstek dat de moordenaar steeds herhaalt om zichzelf aan te moedigen. Twee verhaallijnen lopen gestroomlijnd naast elkaar, waarbij het cursief gedrukte deel tot een hoger niveau behoort. Jammer genoeg vervalt de auteur te vaak in zinloze herhalingen, die een irriterend effect kunnen veroorzaken. Met uitzondering van grof taalgebruik, zoals vloek- en scheldwoorden, is Galgenveld aangenaam om te lezen, vlot en hedendaags geschreven. Ook als duidelijk is wie de dader is, blijft de ontknoping voldoende spannend. Volgens haar uitgeverij behoort Isa Maron met Galgenveld intussen tot het rijtje van beste thrillerschrijfsters van Nederland. Dit schept echter te hoge verwachtingen. De lat moet bij het schrijven van de volgende delen veel hoger worden gelegd.
Ik had nog nooit van mijn leven gehoord van Karin Slaughter. Ik wist totaal niet wat ik van haar of van haar boeken moest denken. Het was een hele verrassing om Zoenoffer te lezen. Het was een spannend verhaal, die van het begin mij in de greep hield. Haar personages zijn levensecht. Sommige passages lijken gewoon rechtstreeks uit het echte leven te komen. In Zoenoffer laat de dertienjarige Jenny zich moedwillig neerschieten door politiecommissaris Jeffrey Tolliver. Bij de lijkschouwing ontdekt kinderarts Sara Linton dat Jenny misbruikt is geweest. Als de ontknoping nabij is, slaat het noodlot opnieuw toe. Zoenoffer is het tweede boek in het Sara Linton-trilogie. Ik heb wel spijt dat ik niet eerst haar eerste boek, Nachtschade, heb gelezen en daarna Zoenoffer. In elk geval het lezen van Zoenoffer heeft mij zin gekregen om de andere boeken van Karin Slaughter te lezen. Ze is een fantastische schrijfster. Voor mij is ze gerust één van de beste misdaadschrijfster. Zoenoffer is echt een aanrader om te lezen.
De Vlaamse auteur Geert De Kockere is vooral bekend als dichter en als schrijver van kinderboeken, en heeft een indrukwekkende bibliografie (zie: http://nl.wikipedia.org/wiki/Geert_De_Kockere). Hij heeft meegewerkt aan enkele bekende kindertijdschriften, zoals 'Doremi 'en 'Zonnekind'. Hij is hoofdredacteur geweest van 'Klap en Kits', en hij heeft zelfs CDs gemaakt met informatie over onderwerpen zoals de 20e eeuw en de euro. Hij heeft meegewerkt aan kunstprojecten, hij heeft twee animatiefilms gemaakt (in samenwerking), hij heeft meegewerkt aan Buitenbeeld, een rubriek van Man bijt hond. Een hele waslijst. Geert de Kockere is een zeer creatief en veelzijdig man. Het boek Vlinder gaat over Laurens Peeters. Een wiskundig brein, maar met weinig sociaal gevoel. Hij wordt verschillende keren op brute wijze afgewezen door enkele meisjes, wat hem kwetste tot in het diepste van zijn ziel. Hij kan het grote waarom? niet beantwoorden en hij zint op wraak. Niet alleen op Laila, Anita, Margot en Conny, maar op alle vrouwen van de wereld en zelfs met terugwerkende kracht tot aan de allereerste vrouw, Eva. Hij veracht vrouwen. Maar dan, een spiegelbeeld, een onwezenlijk moment, een ogenblik van opperste verwarring gevolgd door complete kennis... en heel zijn leven verandert op slag. Het is een heel mooi boek, met een mooi verhaal dat prachtig is verteld. Zoals Geert De Kockere met woorden speelt kom je niet veel tegen. De titel Vlinder past naar mijn mening bij zijn schrijven. Fladderend, lieflijk, luchtig, poëtisch, maar toch krachtig en vol schoonheid. Je wordt zo door het verhaal geleid en voor je het weet is het boek uit. Het is heel goed geschreven, wat het lezen makkelijk maakt. Sommige dingen zijn echt prachtig verwoord en het boek staat vol krachtige zinnen. Ook het thema is zeer interessant en aan allen die meer informatie willen over transseksualiteit, zou ik het boek zeker aanraden, je leert een heleboel bij. Niet zozeer over de technische aspecten, maar ook over wat zich in het hoofd van een transseksueel afspeelt. Je zit bij manier van spreken in het hoofd van het personage, je beleeft het hele gebeuren door zijn ogen, waardoor je je heel betrokken voelt. Het is een goed boek, maar het grootste minpunt is dat hij niet op de site van Crimezone past, want ik vind het thrillergehalte veel te laag. Af en toe wat spanning, maar de achterflap geeft bijna meer spanning dan in het hele boek te vinden is. Een mooi en meeslepend verhaal met een pakkend en straf einde dat helemaal niet voorspelbaar is. Ik wil zeker meer lezen van Geert de Kockere, alleen al voor zijn kunstige schrijfwerk. Op zich zou ik dit boek 3 sterren geven, niet geweldig, maar wel goed, wel eens leuk en aangenaam om te lezen. Maar aangezien dit een recensie is voor een site met jeugdthrillers, geef ik het boek maar 2 sterren vanwege het lage thrillergehalte.
Francisca groeit op in een kleine, sektarische geloofsgemeenschap in de buurt van Rotterdam. Als ze 29 jaar is, valt deze gemeenschap uit elkaar. Vanaf dat moment moet Francisca een eigen leven opbouwen met een eigen identiteit. Over haar jeugd in deze geloofsgemeenschap en haar zoektocht naar zichzelf tijdens en na het leven in deze geloofsgemeenschap heeft ze de biografische roman Een briefje uit de hemel geschreven. De Kring, zoals de geloofsgemeenschap heet, is een afsplitsing van een kerk. Jojo, de leider van de Kring, is weggegaan bij de kerk omdat haar daar onrecht is aangedaan (wat is onduidelijk) en een aantal anderen hebben zich bij haar aangesloten. Ze geloven niet in een kerngezin en de kinderen vallen dus niet zozeer onder de verantwoordelijkheid van de ouders, maar onder die van de hele Kring. Met een wit hart leven is een belangrijk doel en de opvoeding draait hier dan ook om. Met de hele groep gaan ze op vakantie, waarbij er leuke dingen georganiseerd worden, zoals muziekoptredens. Het leven in de Kring lijkt heel leuk en gezellig, maar er is een strak regime en Jojo bepaalt alles, maar dan ook alles voor de leden. Het boek is opgedeeld in vier delen. Het eerste deel gaat over haar vroege kindertijd. Het tweede deel, dat veruit het grootste deel van het boek vormt (163 bladzijden van in totaal 284 bladzijden), loopt vanaf haar tienerjaren tot aan het uiteenvallen van de geloofsgemeenschap. In het derde deel is Francisca erg bezig met de verwerking, zo begint zij nu ook kritische gesprekken met haar ouders te voeren over hoe het leven in de geloofsgemeenschap was. In het vierde en kortste deel rond zij haar zoektocht en daarmee ook haar verhaal af. Het eerste deel is niet zo lang, maar dat is ook niet zo gek omdat het om haar vroege kindertijd gaat en ze hier waarschijnlijk dus ook niet zo veel meer van kan herinneren. Uit de herinneringen die ze in dit gedeelte met de lezer deelt, krijgen we wel een aardige indruk. Er wordt veel gepraat met de kinderen, waarbij verwacht wordt dat ze open en oprecht zijn. Op elk slakje wordt zout gelegd en elk misgrijp wordt meteen afgestraft, vaak op een manier die overtrokken overkomt. Zo zit Francisca op vakantie nog op bed te spelen, terwijl ze eigenlijk moet slapen. Als dat ontdekt wordt, wordt ze in een kast opgesloten. De toon is gezet: De volwassenen gaan lang niet altijd even pedagogisch verantwoord met de kinderen om. En dat is zacht uitgedrukt. Mishandeling komt voor, zowel lichamelijk als op emotioneel gebied. De kinderen mogen bijvoorbeeld ook niet echt kind zijn, er wordt van ze verwacht dat ze altijd goed en blij zijn, wat je natuurlijk van geen mens kan verwachten. Als ze dan weer even bij hun ouders zijn, gaat dat vaak mis: “Het is net alsof we even moeten afreageren dat we ons zolang goed hebben gehouden” (blz 53). De zinnen zijn kort en eenvoudig. Dit taalgebruik past goed bij het vertelperspectief van de jonge Francisca. Dit taalgebruik blijft echter vrij lang zo, terwijl Francisca (nu Franny genoemd, want dat heeft de leider bepaald) inmiddels al volwassen is. Door het taalgebruik komt het hoofdpersonage nog erg jong over en daardoor is het even een verrassing te lezen dat ze ineens een stuk ouder is. In het tweede deel gaat dit ook erg snel. In het eerste hoofdstuk van dit deel zit Franny net in de brugklas, aan het einde van dit deel is ze bijna 29. Niet alle jaren zijn dus volledig beschreven, maar er is een keuze gemaakt voor een aantal herinneringen door de jaren heen. Toch doet het verhaal daardoor niet fragmentarisch aan. Dat komt vooral doordat de beleving van de gebeurtenissen consistent is. Francisca ervaart de verschillen tussen het leven in de Kring en het leven daarbuiten. Zeker als ze ouder wordt, is het niet altijd gemakkelijk voor haar om die levens met elkaar te verenigen. Daarnaast krijgt ze binnen de Kring vaak het gevoel dat ze het nooit goed genoeg kan doen. Jojo stippelt haar toekomst uit: welke opleiding ze gaat doen, met wie ze zich verlooft, welk huis ze koopt. Zelf heeft ze dus geen enkele regie over haar leven. De invloed die dit op haar heeft, zowel op het moment dat dit alles gebeurt als in de nasleep van het leven na de Kring, wordt pijnlijk duidelijk. Francisca laat zien hoe sterk en dapper ze is door haar verhaal als een roman uit te geven. Het is een aangrijpend boek geworden waarin de lezer mee kan voelen met hoe het leven in de Kring was en wat dit met een kind doet.
Soms kijk je zolang uit naar een boek, dat het alleen maar tegen kan vallen. Dat denk ik in ieder geval wat er gebeurd is met De Indringer. Wat een ongelooflijk tegenvallend boek! Op basis van de voorkant had ik echt een beklemmend verhaal verwacht waarbij een kind in gevaar was. Ik had tranen verwacht of in ieder geval een gevoel van betrokkenheid bij het verhaal. Ik heb me er echter alleen maar doorheen geworsteld. Ik kon alleen maar denken aan al die leukere boeken die nog op me liggen te wachten. Jammer.
Een bijzonder boek dat je inzicht geeft in hoe jouw levenspad zich vormt, aan de hand van verhalen uit films, sprookjes en mythes. Herkenbaar geschreven, met mooie anekdotes van vrouwen zoals jij en ik. Met opdrachten om zelf aan het werk te gaan jouw eigen levensverhaal te ontdekken. Ik heb vooral genoten van de krachtige metaforen, zoals deze: ‘de prins op het witte paard is vast een knappe vent,maar als de heldin zich wil ontwikkelen zal ze zelf de leidsels in handen moeten nemen in plaats van achterop het paard te gaan zitten, anders komt ze in zijn verhaal terecht in plaats van haar eigen verhaal te leven’. Waarbij de prins symbool staat voor de buitenwereld in zijn geheel. En ook mooi hoe ‘de put’ wordt omschreven: een toestand van het ontmoeten en beleven van jouw schaduwkant, om hier lering uit te trekken en verder te kunnen. Waarbij Edith ook aangeeft het dat het zinvol kan zijn een coach te betrekken om deze schaduwkanten te belichten, om oude troep die je al lang mee torst op te ruimen en zo ruimte te kunnen maken om jouw verwaarloosde delen (angsten maar ook talenten) om erkenning te vragen. Een periode die vooral vraagt om geduldig graafwerk. De put kan soms heel diep zijn en de wanden glibberig’. Zo waar! Als coach een boek wat ik zeer zeker zal gebruiken in mijn praktijk! Dank je wel Edith!
Ik heb het boek net uit...Het is verschrikkelijk wat ze heeft meegemaakt...Maar ik vind het boek wat langdradig...
De spanning à la Unni Lindell wordt geleidelijk opgebouwd. Het verhaal blijft onvoorspelbaar. Je wilt verder lezen tot het boek uit is. Een zeer goed debuut van dit schrijversduo. Ik wil zeker nog meer van hen gaan lezen.
Bij een aanval op een Britse militaire basis in Afghanistan slaagt sergeant Tom Buckingham erin erger te voorkomen. Tom weet wie de medeplichtige in deze aanval is maar wordt hierin niet gevolgd door zijn oversten en uiteindelijk wordt hij als zondebok terug naar Groot Brittanië gestuurd. Bij zijn terugkomst staat het land op kop door een opeenvolging van rellen ten gevolge van de dood van een gerespecteerde allochtoon. Tom wordt gecontacteerd door de rijke Vernon Rolt die belangrijke plannen met hem heeft binnen zijn organisatie. MI5 ziet in Tom echter ook een bondgenoot en Tom zal dus moeten beslissen voor welk kamp hij kiest. Ik vond het verhaal goed beginnen met eerst een scene die de oorsprong van de rellen in Londen verduidelijkt gevolgd door de aanval op Camp Bastion. Daarna wordt het verhaal echter geleidelijk aan ongeloofwaardiger. De verhaallijn van Tom blijft over het algemeen wel interessant en bevat veel spanning en actie (maar is ook niet altijd even geloofwaardig). De verhaallijn van de jonge Sam is daarentegen een pak minder interessant en mist geloofwaardigheid. Het personage evolueert van een positief ingestelde hoog opgeleide autochtoon die van Groot Brittanië houdt naar een moslimextremist. In werkelijkheid is dergelijke evolutie misschien mogelijk, maar de snelheid waarmee dit gebeurt lijkt mij ongeloofwaardig. Zeker omdat Sam, zoals in het boek verduidelijkt wordt, er zijn hele leven bewust voor heeft gekozen om zich te associëren met de juiste mensen om zichzelf zo een goede toekomst te voorzien. Dit voornemen, waar hij zijn hele leven rond heeft opgebouwd, laat hij vlug varen voor een vrouw waarvan duidelijk is dat ze hem bespeelt. Hij laat zich al te makkelijk misbruiken, niet enkel door zijn “geliefde”, maar ook door de politieke partij waarvoor hij gaat werken. Het komt allemaal wat onrealistisch en geforceerd over. De uiteindelijk finale is vrij kort en gedaan voor je er erg in hebt. Op dat moment blijkt ook dat het geen afgesloten verhaal is en dat je dus het vervolg zal moeten lezen om de afloop te kennen. Dit in combinatie met het einde kan toch wel aanzien worden als een anti-climax. Conclusie: een leuke leesbeurt maar zeker geen hoogvlieger. Ik pas voor het vervolg.
John Carreyrou is een onderzoeksjournalist die sinds 1999 bij The Wall Street Journal werkt. Tweemaal won hij de Pulitzer Prize met een team van Wall Street Journal verslaggevers: in 2003 voor een reeks verhalen die bedrijfsschandalen in Amerika blootlegden en in 2015 voor 'Medicare Unmasked', dat de Amerikaanse regering in 2014 dwong om belangrijke Medicare-gegevens vrij te geven die al tientallen jaren geheim werden gehouden. In 'Medicare Unmasked' stelden de journalisten misbruik aan de kaak dat belastingbetalers miljarden dollars gekost had. Eind 2015 begon Carreyrou met een reeks onderzoeksartikelen over Theranos, opgericht door Elizabeth Holmes, dat uitmondde in zijn boek Bloedfraude. Het kostte hem bijna drie jaar om de waarheid over de handelwijze van het bedrijf boven tafel te krijgen. In Bloedfraude beschrijft John Carreyrou de opkomst en ondergang van Theranos. In 2004 startte Elizabeth Holmes dit bedrijf in Silicon Valley. Ze was een charismatische twintiger die een blauwe maandag aan de befaamde Stanford University had gestudeerd. Ze kreeg het voor elkaar om honderden miljoenen dollars durfkapitaal bij elkaar te harken en een bedrijf op te zetten dat op zijn hoogtepunt zo'n negen miljard dollar waard was. Oud-ministers als Henry Kissinger, George Schulz en James Mattis wist ze in haar Raad van Bestuur zitting te laten nemen. Holmes had stage gelopen bij een instituut in Singapore waar bloed getest werd op de aanwezigheid van het SARS-virus. Toen zij aan de Stanford University studeerde, bedacht ze een technologie die het mogelijk zou moeten maken om uit enkele uit de vinger afgenomen bloeddruppels honderden tests op medische aandoeningen uit te voeren. Voor patiënten zou dit een aanmerkelijke vooruitgang betekenen, want het met een naald afnemen van het bloed uit een ader zou dan passé zijn. Het probleem was echter dat het de wetenschappers en technici bij Theranos niet lukte om met hun technologie tot betrouwbare resultaten te komen. Rechterhand van Holmes was de twintig jaar oudere Sunny Balwani, met wie zij tevens het bed deelde. Iets wat ongepast was en waarvan de Raad van Bestuur geen weet had. Balwani wist niets van wetenschap, hij speelde Chief Financial Officer als opvolger van een echte deskundige op dit gebied die ontslagen was omdat hij de eerlijkheid van het bedrijf in twijfel trok. Balwani ontsloeg bij de vleet mensen die kritiek hadden op de gang van zaken binnen het bedrijf en presenteerde cijfers met hoge verwachtingen over toekomstige rendementen die nergens op gebaseerd waren. Mede hierdoor en door het overtuigende optreden van Holmes wist het tweetal honderden miljoenen dollars bij investeerders op te halen. Pikant daarbij is dat Carreyrou onthult dat Rupert Murdoch, eigenaar van de Wall Street Journal en dus Carreyrou's hoogste baas 125 miljoen dollar in Theranos geïnvesteerd had, een bedrag dat korte tijd later verdampt was door Carreyrou's toedoen. Carreyrou beschrijft chronologisch en zeer gedetailleerd het wel en wee rond Theranos. Hij doet dit in de derde persoon tot op het moment dat hij persoonlijk als journalist betrokken raakt. Boeiend verwoordt hij de gebeurtenissen, waarbij hij deze goed documenteert. De eerste helft van het boek bevat veel informatie over het testen van bloed, waarbij vele personen worden genoemd die op enigerlei wijze een rol speelden. In een groot aantal gevallen gaat het om mensen die ontevreden waren over de gang van zaken, omdat er van alles gebeurde wat niet in de haak was: van het manipuleren van gegevens tot het niet volgen van verplichte laboratoriumregels. De tweede helft van het boek is vooral drama, het leest als een boek van John Grisham, compleet met de inzet van privé-detectives en dure advocaten. Ook vanuit ethisch oogpunt is het een echte 'pageturner', want als lezer denk je steeds: wie krijgt nu eindelijk eens het besef dat hieraan iets gedaan moet worden? Vooral ook omdat het gaat om gezondheidszorg, waarin foute laboratoriumgegevens directe invloed kunnen hebben op de levens van patiënten. Zo is er een voorbeeld waarbij iemand voor meer dan 3.000 dollar onnodig aan medische tests uitgeeft als gevolg van een foute diagnose die door Theranos werd aangeleverd, terwijl dit ook nog eens gepaard gaat met zorgen voor de patiënt vanwege zijn vermeende ziekte. Het is nauwelijks te bevatten dat dit een waargebeurd verhaal is en geen fictie. Het boek leest als een spannende thriller. Het is een meeslepend verhaal over intriges, misleiding, leugens en fraude. Alles bij elkaar is het een geweldig staaltje onderzoeksjournalistiek verwerkt in een fascinerend boek. Het is dan ook niet verwonderlijk dat het boek verfilmd wordt, waarbij Jennifer Lawrence Elizabeth Holmes speelt en Adam McKay van The Big Short regisseur is.
Het is zo treurig dat in het tijdperk waarin iedereen (in de vrije wereld althans) uitstekend geëquipeerd is om de juistheid of onbetwistbaarheid van elke stelling, elke bewering zelf na te gaan, vrijwel niemand de moeite neemt om het te doen. Het kritisch vermogen ontbreekt kennelijk volkomen. Een paar muiskliks en je duikt in gedigitaliseerde archieven, bekijkt ebook versies van alle mogelijke studies, leest recensies van alle internationale dagbladen etc etc. Zelfs degenen die ervoor betaald worden, journalisten, recensenten, laten het meestal en merendeels afweten. De echt kritische lezer is een witte raaf. Zo kan het gebeuren dat er in een boek alom internationaal geprezen wordt en zelfs de belangrijkste literaire prijs van Frankrijk wint, aantoonbare onzin wordt verteld. En dat de auteur in een zegetocht langs alle belangrijke gedrukte media gaat en in interviews poseert als iemand die nieuwe feiten uit de meest stoffige archieven heeft opgedoken. Het gaat hier om het boek ’De orde van de dag’ van de Franse auteur Eric Vuillard, in 2018 in Nederlandse vertaling verschenen. Het is een boek over de gebeurtenissen rond de Anschluss, de Duitse annexatie van Oostenrijk in 1938. De eerste twee zinnen van het boek hadden mij al moeten waarschuwen, maar ik dacht ’Laat ik deze ene keer nu eens niet elke mug die ik tegenkom gaan ziften’. Had ik het maar wel gedaan. ’De zon is een koude ster. Haar hart, ijsnaalden.’ De zon koud? Nou ja, dat is misschien de beleving van de waarnemer. Maar ijsnaalden in de heetste plaats van ons zonnestelsel? Kleinigheden lijken het. Maar in de rest van het boek neemt de auteur nog meer, veel kwalijker, loopjes met de waarheid. Mijn alarmbellen gingen opnieuw af toen de auteur na het eerste, toegegeven erg beeldend geschreven hoofdstuk, een zeer polemische, moralistische toon begon aan te slaan alsof hij een persoonlijke vete met enkele van de personages (allemaal allang veroordeeld en dood en begraven) had uit te vechten. Een zeer subjectieve houding die een afgewogen beschrijving van de gebeurtenissen per definitie onmogelijk maakt. Dit kan niet goed zijn, dacht ik meteen. En het was ook niet goed. De auteur vliegt in dit boek door zijn politiek-moralistische vooringenomenheid herhaaldelijk volkomen uit de bocht. Het boek is uitgebracht als een ’recit’. Geen roman en ook geen historische studie maar ’iets’ ertussen in. Een nieuw genre dat in Frankrijk erg populair schijnt te zijn. Maar meteen ook een heel problematisch genre want hoe weet je als lezer nu of wat je leest feit of fictie is? Van de auteur komen we desgevraagd niet veel te weten. In interviews zegt hij nu eens dit dan weer dat en ontkomt zo telkens aan de schaarse kritische vragen die hem daarover gesteld worden. Hij zou maandenlang onderzoek hebben gedaan in de meeste stoffige archieven om vergeten maar veelzeggende details aan het licht te brengen, maar bronnen noemt hij niet. Hij zou maar weinig aan fictie hebben toegevoegd. Maar het boek bevat geen enkele verantwoording. Hij staaft zijn beweringen niet en dus moet de lezer zelf op onderzoek uit. Zo gezegd, zo gedaan. De belangrijkste gebeurtenissen die Vuillard tot leven wekt, zijn: • de ontmoeting tussen Hitler en de industriëlen in 1933 • de lunch tussen Chamberlain en co. en de Duitse ambassadeur Ribbentrop tijdens de Anschluss in 1938 • het verloop van de inval in Oostenrijk zelf. De eerste gebeurtenis lijkt geheel overeenkomstig de overgeleverde documenten (dagboeken) beschreven te zijn. Maar de auteur kan het niet laten om in zijn (herhaaldelijk geuite) vooringenomenheid tegen de Britse upperclass (zonder bron) te vermelden dat Ribbentrop tijdens zijn verblijf in het Verenigd Koninkrijk een huis huurde van uitgerekend Chamberlain. Volgens Vuillard is dit een door de geschiedschrijvers (bewust!) genegeerd detail dat hij nu eindelijk aan het licht brengt. De auteur insinueert vervolgens dat Chamberlains slappe houding ten opzichte van de nazi’s voortkwam uit een sympathie voor of zelfs vriendschap met Ribbentrop. Vijf minuten zoekwerk en een paar muisklikken leidden mij tot de website van de Conservatieve Partij van Engeland, waar hun officiële geschiedschrijver Lord Lexden in een notitie van 2015 melding maakt van het feit dat Ribbentrop inderdaad een huis van Chamberlain huurde (zie https://www.alistairlexden.org.uk/news/alistair-lexden-reveals-dark-secret-famous-london-square). Dat klopt dus. Maar, zegt Lord Lexden erbij, dat werd Chamberlain hoogstwaarschijnlijk ingegeven door de ernstige geldnood waarin hij destijds verkeerde. Dat hij totaal geen sympathie voor Ribbentrop had, blijkt uit talrijke bronnen van getuigen waarin hij zich over de ambassadeur heeft uitgelaten. Niks geheim, opzettelijk onder het tapijt geveegd detail dus. Dat Ribbentrop zich bij de Britse bestuurdersklasse compleet onmogelijk had gemaakt, door zijn onwetendheid, blunders en onvoorstelbaar ondiplomatieke gedrag, is overal na te lezen. Waarom probeert Vuillard de lezer dan te misleiden? Het kan niet anders dan vooringenomenheid zijn: hij wil de Britse politici (die met zekerheid grote fouten hebben begaan), vertegenwoordigers van de upper class, zo zwart mogelijk afschilderen. Vuillards versie van het verhaal is onjuist en ingegeven door politiek-moralistische motieven. In de beschrijving van de lunch tussen Ribbentrop en Chamberlain en co. doet Vuillard er nog een schepje bovenop. In een interview zegt de auteur dat het hem na herhaaldelijk herlezen van de memoires van Churchill was opgevallen dat die lunch merkwaardig lang geduurd had. Zo was hij op het idee gekomen dat dat misschien wel door Ribbentrop veroorzaakt was. Als die nu eens wist wat er in het telegram stond dat tijdens de lunch aan Chamberlain overhandigd werd, namelijk dat de Duitsers Oostenrijk hadden geannexeerd? En als de Britten nu eens niet wisten dat Ribbentrop dat wist? Dan had de laatste de lunch misschien wel expres hebben gerekt om Chamberlain de mogelijkheid te ontnemen om direct overleg te plegen met zijn kabinet om althans iets te kunnen doen tegen de Duitse oorlogsdaad. Dat zou een hilarische scene opleveren, iets waar een fictieschrijver zijn vingers bij aflikt. Maar hoe zou Ribbentrop het hebben aangepakt? Vuillard verzint dat de ambassadeur ellenlang zou hebben uitgeweid over een Amerikaanse tennisspeler van die tijd en daarmee Chamberlain tot wanhoop had gedreven. Na vertrek zouden Ribbentrop en zijn vrouw in de dienstauto hartelijk hebben nagegniffeld om hun grap. Jammer dat er niets van klopt. Vuillard geeft in een interview toe dat hij het verhaal over de tennisspeler heeft verzonnen maar zegt niets over zijn versie van de verdere gang van zaken. In Ian Kershaws ’Hitler - Nemesis’ is (met vermelding van verschillende bronnen!) te lezen dat Chamberlain Ribbentrop meteen na ontvangst van het telegram heeft ingelicht (want Ribbentrop wist van niets!) en ter verantwoording heeft geroepen. Waarom, alweer, vertelt Vuillard onzin? Misschien is de enige reden in dit geval dat hij zijn idee van de hilarische scene perse in het boek kwijt wilde. Hier had de romancier de overhand over de geschiedschrijver. Of heeft hij zelfs de meest voordehand liggende studies (Kershaw is de meest gezaghebbende historicus op dit gebied) niet hebben geraadpleegd? Het was voor mij maar een halfuurtje werk. Zoals Vuillard toegeeft, komt dit verhaal duidelijk uit Churchills memoires. Maar de tekst van Churchill bevat een bananenschil waarover Vuillard is uitgegleden. In de alinea voorafgaand aan de tekst over de lunch spreekt Churchill over de dag van de inval, 12 maart 1938, om daarna nauwelijks merkbaar terug te keren naar de dagen ervoor. Vuillard heeft hier overheen gelezen en plaatst de lunch daardoor op 12 maart, terwijl deze in werkelijkheid op 11 maart, de dag voor de inval plaatshad zoals alle andere bronnen vermelden. Bronnen die hij dus kennelijk niet heeft ingezien terwijl het juist de belangrijkste zijn. Als je de waarheid wil vertellen tenminste en dat zegt hij in interviews ook te doen, of zijn boek nu een récit is of niet. Dan komende we bij de scene waarin Vuillard beschrijft hoe de Duitse inval helemaal vastloopt op de slechte en modderige wegen bij de grens. Zo vast, dat zelfs Hitler, die later is vertrokken, er niet langs kan. Als oplossing laden de Duitsers de krakkemikkige tanks dan maar op een trein die ze naar Wenen vervoert zodat ze toch aan de triomfparade kunnen deelnemen. Dit bijzondere voorval, dat schijnbaar nog niet eerder verteld is, wordt door alle journalisten die over het boek schrijven, aangehaald. Maar er is helemaal geen bewijs voor! Althans, Vuillard levert het niet (geen bronvermelding) en bij Kershaw en andere, wel serieus te nemen historici is er niets over te vinden. Ja, de inname liep veel vertraging op, maar dat kwam vooral door de massaal toegelopen bewoners die de Duitsers wilden verwelkomen. Vuillard zal dit verhaal toch niet echt uit zijn duim gezogen hebben, denk je dan. Dat kan toch niet waar zijn? Maar de manier waarmee deze auteur met de waarheid omgaat, zoals hiervoor beschreven, doet het ergste vrezen. Na wat langer speurwerk kwam ik erachter dat Vuillard ook hier uit de memoires van Churchill heeft geput. Niet bepaald een obscure bron dus. Churchill vertelt niet waar hij zijn kennis vandaan heeft maar zijn verhaal wordt punt voor punt weersproken door de ooggetuige Guderian, commandant van het Duitse leger in diens herinneringen. Deze komen des te geloofwaardiger over doordat hij ook de voor de Duitsers minder positieve gebeurtenissen vermeldt en Churchill in het algemeen hoog waardeert en als belangrijke bron erkent. Zo vertelt hij bijvoorbeeld dat het Duitse leger zo slecht voorbereid waren dat hij een Duitse generaal een Baedeker reisgids van Oostenrijk moest verstrekken bij gebrek aan een fatsoenlijke kaart. Een smeuïg detail dat Vuillard gemist heeft doordat hij ook deze voordehand liggende bron kennelijk niet heeft geraadpleegd. Uiteraard mag een auteur van alles verzinnen, zolang hij fictie schrijft en duidelijk is over zijn bedoelingen. Maar Vuillard schippert tussen feit en fictie en laat doelbewust een mist hangen over de scheidslijn tussen beide. Dat is kwalijk. Op deze manier krijgt niet alleen fake news vrij spel, maar nu dus ook fake history. En zoals ik in het begin al schreef, deze valse beschrijving van een periode uit geschiedenis (hoe belangrijk en ernstig ook) wordt bejubeld en op het schild gegeven. Met zijn boek won Vuillard de meest prestigieuze Franse literaire prijs, de Prix Goncourt. De recensies zijn bijna zonder uitzondering lovend, in Nederland, Duitsland, Groot-Brittanië en verder. The Guardian, Le Monde, Die Zeit: de recensenten slikken Vuillards verzinsels voor zoete koek en gaan er blind van uit dat de feiten in het boek waarheid zijn. We leven in vreemde, soms zelfs onvoorstelbare tijden. Gelukkig heb ik toch een (één) witte raaf gevonden. In Le Figaro (01/12/2017) ontleedt Jean-Louis Thiériot de vooringenomen stellingname van Vuillard en maakt gehakt van een aantal van diens beweringen (andere dan die ik hier noem), als puur ingegeven door een politiek-moralistisch uitgangspunt: „Les préjugés de l'auteur, habités de la doxa marxiste, donnent de l'histoire une vision biaisée, en tout cas partielle et partiale, très éloignée de la complexité tragique de ces années décisives.” Vuillard haalt steeds geschiedenis en moraliteit door elkaar en verzwakt daarmee de zeggingskracht van zijn boek: „Confondant constamment histoire et morale, L'Ordre du jour n'a pas la force des écrits de guerre d'un Malaparte dans La Peau ou dans Kaputt.” De manier waarop Vuillard de Oostenrijkse figuur van Schussnig in bijna bijbelse bewoordingen vervloekt, is bijna genant: „Mais l'héroïsme, réclamé par un écrivain grimé en procureur à quatre-vingts ans de distance a quelque chose de dissonant, surtout s'il s'appuie sur une histoire partiellement travestie.” Eric Vuillard poseert als een historicus die zelfs de diepst weggeborgen bronnen heeft geraadpleegd en daaruit lang vergeten feiten tevoorschijn heeft getoverd. Oké, soms heeft hij er wat bij moeten verzinnen, dat geeft hij toe. Zijn boek is geen geschiedkundige studie tenslotte! Maar bijna alles is overeenkomstige de werkelijkheid, beweert hij en als journalisten de meest pregnante ’nieuwe feiten’ uit zijn boek aanhalen, spreekt hij ze niet tegen. Door de streng-moralistische toon die hij in het boek aanslaat, wekt hij nog sterker de indruk dat wat hij schrijft waar is. Want waarom zou je je opwinden over een verzinsel, je eigen verzinsel op de koop toe? Jammer genoeg klopt er veel niet. Nog spijtiger is het dat de meeste lezers en journalisten het niet doorhebben, bedwelmd door het beeldende, soepele literaire proza van de schrijver en een gebrek aan kritisch vermogen. Het thema van het boek is (volgens de auteur) dat bluf de wereld regeert. Eindelijk toch nog een waarheid, waarvan de schrijver met zijn eigen boek helaas een bitter bewijs levert.
Een prachtig literair kunststukje over een onmogelijke liefde tussen een maagdelijk teruggetrokken letterenprofessor op leeftijd en een jeugdige cyberbabe. De aardse directe oneliners van Peachez wisselen zich af met wollige en van latijn doordrenkte volzinnen en gedachten van Proffie. Ik heb genoten van de raak geformuleerde filosofieën, die ik hier helaas niet uit de doeken kan doen.
IJsland heeft een aantrekkingskracht op me. Ik heb met veel plezier de thrillers van Arnuldur Indridason gelezen. Daarom had ik veel zin in dit boek. Helaas heeft het boek geen onuitwisbare indruk op me gemaakt. Het verhaal ontwikkelt zich traag. De karakter blijven vlak. De schrijfstijl is een beetje saai. Ik vind wel dat de afwisseling van de verhalen op het schip en het onderzoek naderhand op IJsland creatief is. Erg IJslands vind ik de sfeer niet. Behalve de heerlijk typisch IJslandse namen. Ik moet toegevend at ik geen hartstochtelijk thriller-lezer ben. Ik heb uit de andere reacties begrepen dat de meeste lezers dit ook geen geweldige thriller vinden.
Een heerlijk lugubere thriller,heb er erg van genoten!
Een grote tegenvaller na In de ban van mijn vader dat ik eerder las. Het blijft volkomen onduidelijk wat er nu precies mis is in de verhouding tussen vader en zoon. De zoon is een lethargische nietsnut: niet iemand waarmee je je gemakkelijk identificeert.
Ik vind Joe Speedboot een schitterend boek, het is prachtig opgebouwd en met veel humor omlijst. Het kansloze leven van Fransje Hermans, diens gehandicapte leven kleur krijgt als Joe Speedboot zijn leven binnen dringt. Alles in deze fase (zijn opkomende jeugd naar volwassenheid) heeft hij direct of indirect aan Joe te danken, zijn vrienden en later ook zijn (en ook allemans) vriendin PJ, alles wat het leven waard maakt om te leven. En niet vergeten het succes wat Joe hem bezorgde door samen met hem op pad te gaan de wereld in om zich te meten met iets wat hij door de handicap heeft ontwikkeld, en wat door Joe (hij wordt zijn manager)slim is uitgebuit voor hun 2-en en later ook PJ. Ik had veel gehoord over het boek (ook minder lovende dingen)maar ik ben het alleen met de lovende zaken eens. TOPKLASSE
Dit boek is volledig op de automatische piloot geschreven. Als strandlectuur is het nog net te pruimen, maar daar blijft het dan ook bij.
Wolvenvuur is het tweede deel van Droomwandelaar. In deel 1 was Thora, de oudste dochter van Ivar samen met haar vader gevangen in de bergen van het Noorden. Haar zus Finna ging haar zoeken en bleek over spciale gave te beschikken, zoals de Aurora. Nu is Finna vertrokken naar een Keltisch eiland en Thora probeert een nieuw leven op te bouwen in Tyrgard. Maar er gebeuren vreemde dingen en de trollen roeren zich opnieuw. Het mysterieuze rendiervolk waarschuwt voor de vrouw van ijs. Thora raakt verwikkelt in een relatie met iemand van dat volk en reist mee. Ze vindt een wolvenwelpje waarmee ze via gedachten contact heeft. Dan blijkt dat Finna spoorloos is verdwenen. Thora moet haar angsten opzij zetten en komt erachter dat zij ook een speciale gave bezit, al is die anders dan bij Finna. Zal zij nu op haar beurt Finna kunnen redden? Dit boek is een mooi vervolg op Aurora, een prachtig fanatsy verhaal dat zich afspeelt in het Noorden, bij de Vikingen en waarin verschillende overleveringen uit de Edda zijn verwerkt. Ik raad dit tweeluik aan, het is geschikt voor 15+ en ouder.
Voor de Hebban leesclub mocht ik meelezen in het boek Onvindbaar van Laura McHugh. Op de kaft staat ‘Laura McHugh wil je niet missen!’ Karin Slaughter, en op de achterkant heeft Ruth Ware geschreven ‘Slim en ijzingwekkend. Wat een ontknoping!’ Dit was dus echt een thriller die ik moest lezen! Maar wat ben ik teleurgesteld……. Het verhaal is op zich mooi geschreven. Erg beeldend, je waant je zo in Keokuk, de geboorteplaats van de hoofdrolspeelster Arden. Twintig jaar geleden heeft zij gezien hoe haar jonge tweelingzusjes werden ontvoerd, en daarna spoorloos verdwenen. Deze gebeurtenis heeft er voor gezorgd dat Arden haar leven nog steeds niet goed op de rails heeft, ze heeft de verdwijning nooit los kunnen laten. Nu haar vader overleden is, krijgt zij te horen dat ze het familiehuis heeft geërfd, en besluit ze terug te keren om de waarheid te achterhalen. Op zich heeft het een goede basis om een fijne thriller te worden, maar de schrijfstijl is voor mij veel meer een roman, en die lees ik niet. Ik ben van de thrillers, en dus was dit voor mij persoonlijk een heel erg grote tegenvaller. Ook is het verhaal erg warrig. Op de achterkant staat bij voorbeeld dat Arden 10 jaar was toen de tweeling verdween, maar op het einde van het boek was ze ineens 8 jaar. En zo staan er nog veel meer fouten in. Heel erg verwarrend en irritant. Daarom krijgt dit boek van mij dan ook maar twee sterren, en die zijn voor de beeldende schrijfstijl, want dat is het enige dat ik wel mooi vond aan dit boek.
Kai Kai is het tweede deel van de WWW-serie. Dit boek gaat over Kai en zijn buurmeisje Stella. Het verhaal is vlot geschreven en zorgt er dan ook voor dat je door wilt blijven lezen. Buiten dat het een erotische roman is zit er ook een vleugje spanning in wat net dat beetje extra geeft aan het verhaal. Doordat de schrijfster ook terug gaat in de tijd geeft het het boek de extra diepgang die een verhaal nodig heeft. Hierdoor leer je de achtergrond en de basis van de vriendschap tussen Stella en Kai goed kennen. Het is een verhaal die smaakt naar meer. Er volgen nog twee delen in de serie en ik ben persoonlijk dan ook erg benieuwd naar de andere verhaallijnen. Het enige nadeel aan de papieren versie is dat het papier bijna maagdelijk wit is, en dus ook erg besmettelijk en in een bepaald licht (zon) bijna pijnlijk is om te lezen. Deze serie is leuk om te lezen een heerlijke feelgood met de nodige erotiek en het spannende sausje van een spannend boek.
Vergeet “Vergeet de meisjes” tenzij je moeite hebt om in slaap te vallen. Tergend langzaam en waarom makkelijk als je het ingewikkeld kunt maken? Verhaallijnen binnen de dialogen om de verhaallijnen van het boek te reflecteren. Het gaat over onderlinge relaties, liefde en vriendschap. Wanneer je de eerste helft van het boek hebt doorgeworsteld komt er eindelijk wat vaart in, maar daar staat tegenover dat het meteen duidelijk is hoe de vork in de steel zit en is het eigenlijk nutteloos verder te lezen. Wanneer je dan eindelijk bij de ontknoping komt gaat het verhaal nog even verder om uit te leggen wat je zelf al halverwege hebt uitgevonden. Waar gaat het over? Een Amerikaanse journalist komt naar Nederland om een schrijfster, die over haar hoogtepunt lijkt te zijn, en die een bijzondere relatie met haar huisgenote heeft te interviewen. Het verhaal op zich heeft potentie maar is nu weggezet als een mislukte Misery.
Originaliteit in YA boeken is moeilijk te vinden, maar Peadar O'Guilin is er redelijk goed in geslaagd om een eigen stem te vinden. Er zijn Hunger Games gelijkenissen te vinden, maar grotendeels is het van begin tot eind een spannend boek met gruwelijke gebeurtenissen. Ik vond het heel goed dat we de Calls van meerdere personen konden meemaken. Ik had verwacht dat we echt alleen de hoofdpersoon, Nessa, zouden volgen, maar dat was niet zo. Soms wist je al of iemand het ging overleven of niet door een vooruitwijzing van de schrijver, wat soms de spanning iets wegnam. Maar toch bleven het een goed geschreven scènes waarbij ik haast letterlijk op het randje van mijn stoel zat. De schrijver schuwt dus niet van horror, wat verfrissend is in het YA genre waar maar al te vaak over geweld en ellende wordt gezweefd zonder het onderwerp echt goed aan te snijden. De Ierse folklore was ook een origineel element dat zich goed leende voor dit horror verhaal. Een minpunt vond ik het overmatige gebruik van uitroeptekens. Klinkt misschien raar, maar voor mij komt het vreemd en kinderlijk over als er een uitroepteken wordt gebruikt buiten dialogen om. Dit verwarde me ietqat en bracht me soms uit het verhaal. Verder vond ik het jammer dat er niet meer diepgang was. We volgen Nessa die veel doormaakt en ook (positief) verandert, maar over het algemeen krijgen we slechts een glimps van dit apocalyptische Ierland. We zien alleen echt de school waar Nessa verblijft en krijgen niet veel mee over wat er in de rest van Ierland gebeurt. Hoe de mensen precies leven. Welke banen ze hebben, enzovoort. Het boek bleef kleinschalig bij Nessa en ik had graag een wat ruimere blik gezien. Al met al was het een goed YA horror boek met originele elementen en gedurfde beschrijvingen van gruwelijke gebeurtenissen, al bleef het te kleinschalig voor mij.
Dit boek hebben AngeLuna en ik inderdaad samen gelezen en ook ik ben er niet tevreden over. In principe had ik het zo uit, dus leesbaar was het wel. Maar de inhoud is echt op alle fronten gruwelijk. Ik snap niet dat zoiets uitgegeven is. Er staat niks in waarvan ik zou kunnen denken dat iemand het zou willen weten. Het gaat alleen over drinken en zijn waanideeën. Zonde van mijn tijd.
In dit fantastische deel word je meteen meegenomen in de spanning van het nieuwe avontuur. Die gedurende het gehele verhaal vastgehouden wordt en langzaam verder opbouwt. Het gaat in dit deel van de serie om Clayton en Monet. Twee mensen met een verleden. Doordat het in het eerste hoofdstuk spannend werd gehouden. Wil je gewoon weten hoe het tussen deze twee gaat aflopen. Doordat het in het eerste hoofdstuk spannend werd gehouden en dankzij de plottwisten, wil je gewoon weten hoe het afloopt tussen de twee. Dit verhaal houdt je aandacht vast. Je wilt het liefste het boek in 1 keer uitlezen. In dit deel van de serie zijn alle yoga termen tot het minimum gebracht. De eerdere genoemden personages van de andere delen, komen in dit deel zeker voorbij maar meer op de achtergrond. Dit is een verhaal zonder al te veel yoga termen, relax om te lezen. Alleen ik vond het einde van het verhaal beetje abrupt neergezet. Daarentegen is de epiloog heel erg mooi neergezet.
Het was mijn eerste boek dat ik las van hun, maar het kon me niet bekoren. Het leest, maar voor de rest. Eerlijk gezegd, er zijn slechtere boeken, want ik heb het boek uitgelezen, maar het gaat heel traag vooruit. Het boek kan in minder pagina's geschreven worden en dan ben je nog volledig met het verhaal mee. Ik denk dat het mijn eerste en tevens laatste boek zal zijn van hun.
Wat een aangrijpend verhaal, je leeft helemaal mee met Mara. In vroegere tijden ging het zo dat je als aanstaande ongehuwde moeder werd weggestuurd door schaamte voor de omgeving. Het zou een waargebeurd verhaal kunnen zijn en zo lees je het ook. Gelukkig heeft Mara haar kind teruggehaald, nadat ze meer voor haar zelf opkwam. Een verhaal wat leest als een trein en waar je doorheen vliegt. Ik moet het nog even laten bezinken. Een aanrader!
Sorry. Ik kan echter niet zo positief zijn. Ik heb mij echter door het boek moeten worstelen. Hij schrijft zeker met kennis van zaken maar daarvoor heeft hij zijn(vermoedelijk) medewerkers. Ja het is spannend maar daar is ook alles met gezegd. Na enkele hoofdstukken is het verhaal voorspelbaar. De Russen zijn de slechte en wij Amerikanen kunnen alles. Het verhaal gaat erin als een ijs gekoelde Stolichaya - martini(Kirkus Reviewe). Sorry, niet bij mij.
Josip Tudjman is conducteur en machinist van de honderd jaar oude kabelspoorbaan in een havenstadje in het Kroatische deel van Joegoslavië. Iedere dag tuft hij, bij gebrek aan passagiers, één keer naar de top van de berg waar hij zijn lunchpauze aan de voet van een heldenmonument doorbrengt. Josip heeft een ongelukkig huwelijk met Ljubica. Samen hebben zij een geestelijk gehandicapte dochter, Katarina. Sinds kort heeft Josip een affaire met Jana uit Zagreb, een dame waarbij hij ware liefde ervaart. Andrej Rubinić is postbode en amateurfotograaf. De vrijgezel heeft voornamelijk ‘contact’ met de buitenwereld door brieven open te stomen en te lezen wat de mensen zoal uitspoken. Daarbij drukt hij nogal eens geld achterover dat argeloze mensen naar hun geliefden sturen. Als hij een brief onder nummer ontwaart, weet hij dat er sprake moet zijn van een contactadvertentie. Het blijkt een brief voor Tudjman te zijn, nota bene een getrouwde man! Daarop besluit Andrej Tudjmans gangen na te gaan. Hij slaagt er in het verliefde stel in scabreuze posities te fotograferen. Vervolgens gaat hij Josip anoniem afpersen. Als Andrej op een zaterdagmiddag wordt aangereden, vlak voor het terras waar Josip en diens vrienden een biertje drinken, redden Josip en zijn zwager Mario het leven van de postbode. Terwijl deze in het ziekenhuis herstellende is, nemen Josip en zijn vrienden de taken van de postbode waar. Dan ontdekt Josip aan de hand van nooit bestelde post de diefstal die Andrej regelmatig pleegt. Aangezien hij nauwelijks meer kan voldoen aan de eisen van zijn afperser, besluit Josip de postbode te gaan chanteren met de verworden kennis, hoezeer hem dat ook tegen de borst stuit. Tegen wil en dank raken de beide mannen bevriend. Beiden denken door een derde te worden afgeperst. Zo stippelt Josip een plan uit om de chanteur te kunnen ontmaskeren, maar hij blijkt de verkeerde te pakken te hebben. Maandenlang gaat de afpersing door, waarbij de een evenveel van de ander verlangt als de som die hij zelf dient te betalen. En juist als deze hilarische situatie bijna onontkoombaar voor allen duidelijk zal worden, breekt de Balkanoorlog uit. ‘De pelikaan’ is een heerlijk boek, geschreven tegen de achtergrond van een voormalig Joegoslavisch plaatsje. De sfeer die Driessen schetst plaatst de lezer tussen de mensen aldaar, met al hun eenvoudige verlangens en tekortkomingen.
Het zal ongetwijfeld waar zijn dat de schrijfster zoveel research heeft gedaan, maar het komt dit boek niet ten goede. Ongeloofwaardige ontwikkelingen in een zeer kort tijdsbestek, zeer grote toevallighedenen da moet er ook nog een psychologisch sausje overheen gegoten worden. Wat jammer, was De reünie de moeite waard, Schaduwzuster al beduidend minder, dit boek is echt van een treurig niveau. Eigenlijk zie je dezelfde ontwikkeling als bij Saskia Noort, die ook steeds beroerdere boeken aflevert. De verkoopcijfers zijn namelijk belangrijker dan de kwaliteit. En uitgevers: stop alstublieft met die belachelijke kwalificatie literaire thriller. Het boek heeft nog literaire, noch thrillerkwaliteiten. Heel jammer.
Deel 3 van een fantastische serie. Na het lezen van deel 1 ben je definitief zeker verkocht en wil je alleen maar meer! Wachten op een volgend deel, duurt altijd te lang, maar was ook voor deel 3 weer zeer zeker de moeite waard. Ook dit deel heeft weer de juiste combinatie van magie, spanning, humor, vriendschap en liefde. Het verhaal blijft van begin tot eind zijn vaart behouden, Geen saaie stukken waar je moeilijk doorheen kunt komen, het gaat in dezelfde vaart door zonder dat je het gevoel krijgt dat je bepaalde stukken zou willen overslaan om maar verder te kunnen lezen. Sterker nog; je moet jezelf gewoon dwingen om het opzij te kunnen leggen! Het enige nadeel? Dat je er zo doorheen bent! Niet omdat het boek te dun is, maar het verhaal te leuk. Eenmaal in het verhaal, kom je er niet meer uit en ga je in 1 ruk door. Uiteindelijk blijf je hunkerend achter naar het volgende deel. De schrijfster van deze serie zorgt er voor dat je even alles om je heen kunt vergeten en bijna weer in magie gaat geloven, dat je zou willen dat er echt een magisch eiland bestaat in de "gewone" wereld, dat je op zoek gaat naar een geheime doorgang in het park waar je altijd met je hondje loopt, dat je toch voor de zekerheid ff checkt of er toch niet stiekem een zesde vinger met magische stralen aan je hand zit, dat je dus even lekker kunt wegdromen. Nog niet bekend met Jeremy Jago en zijn vrienden? Jammer want daar mis je een heleboel aan! Dit is een no brainer, niet denken, gewoon doen!!!
Na een veelbelovende aanbeveling in het boeken programma van Matthijs van Nieuwkerk ben ik begonnen aan dit drieluik. Ik ben niet verder dan het eerste boek gekomen. Echt grappig is het niet, hooguit met veel fantasie bedacht. Het is meer een soort sprookje. Persoonlijk houd ik meer van sciencefiction fiction waarbij je denkt: dit zou ooit in de toekomst wel kunnen. Echter dit gaat alle fantasie te boven. Leuk, maar na één verhaal heb je genoeg.
Gisteren las ik mijn tweede van Joël Dicker uit, getiteld ‘Het boek van de Baltimores’. Na zijn prachtige eerste boek ‘De waarheid achter de zaak Harry Quebert’ waren mijn verwachtingen hoog. En ik werd niet teleurgesteld! Wat zet Dicker zijn personages toch goed neer. Hij neemt de ruimte om de levensloop, gevoelens en beslissingen van elk personage te beschrijven en verklaren, waardoor je je als lezer goed kunt inleven in hen. Bij een enkeling had het van mij uitgebreider gemogen, maar ik snap ook dat je als schrijver ergens een grens moet stellen. Daarnaast blijft Dicker de lezer boeien door veel details achter te houden, maar deze gaandeweg het verhaal steeds meer prijs te geven. Ik houd van dat vleugje mysterie! Ondanks het feit dat Marcus Goldman ook in het tweede boek weer één van de hoofdpersonages was, verveelde de hoofdpersoon niet. Misschien heeft dit ook te maken met het feit dat het verhaal geen vervolg is op het eerste boek en ook op zichzelf staand kan worden gelezen. Dit boek heeft mij in elk geval de nodige uurtjes plezier op geleverd!
Het zal waarschijnlijk aan mij liggen. Maar dit is een moeilijk boek.De verhaallijnen en tijden lopen door mekaar. Er worden zoveel nieuwe ingewikkelde woorden gebruikt. Ik ga het toch maar houden met een spannend boek. Met een verhaal met wat spanning en verrassing. Dit boek ,de wreedheid ,is een roman ,meer voor echte letter eters.
Bliss Edwards is bijna afgestudeerd en heeft ‘het’ als enige in haar vriendenkring nog niet gedaan. Ze vindt dat daar maar eens een eind aan moet komen en de simpelste methode lijkt haar een onenightstand. Dat blijkt nog niet zo eenvoudig. Eindelijk met een aantrekkelijke jongen in bed beland, raakt Bliss in paniek en gaat ze ervandoor. Alsof dat nog niet gênant genoeg is: als ze het lokaal van de nieuwe docent drama inloopt, herkent ze de man die ze acht uur eerder naakt achterliet in haar bed… HAAAHAHHAHAHAHHHAHA. Dat was mijn eerste reactie toen het boek uit was en mijn lach galmt nóg na. Wat een geniaal awkward boek is dit! Ik heb zelden gehad dat ik echt moest lachen om hoe ongemakkelijk alles in het boek er aan toe ging. Garrick, onze heerlijke Britse makker, DUIKT OVERAL OP. Het is echt geweldig. Nadat Bliss hem vlak voor haar eerste keer seks 'dumpt' om haar denkbeeldige kat te helpen, want dat moest écht precies op dat moment, is het een beetje awkward tussen haar en Garrick. Maar ach, wat maakt dat ook uit: ze zien elkaar toch nooit meer! Tot..... Bliss de volgende dag naar school gaat en daar haar nieuwe leraar ziet staan: GARRICK. Echt géniaal ongemakkelijk. En vanaf dat moment is het echt een kettingreactie van awkward momenten met Garrick. Hij duikt werkelijk óveral op, zelfs als je hem echt niet op die plek verwacht. Het is geweldig. Ik zou zeggen dat ik niets wil spoilen en dat je daarom vooral zelf dit boek moet kopen en lezen. Echt, doe het. Met Losing It is je hele dag weer goed en kun je écht heel smakelijk lachen! De personages zijn leuk, het verhaal is leuk... Need I say more? Ik geef het boek 4.5/5 sterren! Ik ben erg benieuwd naar het vervolg, Faking it! Titel | Losing It Ondertitel | Niet zo makkelijk als het lijkt Auteur | Cora Carmack Uitgeverij | Q Uitgegeven | juli 2015 Prijs | €15,00 ISBN | 9789021458724 Liefs, Monica
Dit is niet het eerste boek dat ik las van Patricia Cornwell maar wel de slechtste. Het was zodanig saai dat ik me er heb doorgeworsteld enkel met de hoop dat het weer zou vlotten. Dit is echter nooit geberd. Het boek is zodanig vol van rond de pot draaiende, in het verleden grijpende, niets betekenende details dat het moeilijk wordt voor de lezer om de verhaallijn nog te volgen. Het maakt het ook dermate traag om dit nog een thriller te noemen want de spanning en het aangrijpende is ver te zoeken. De overmatige herhaling van bepaalde details mag dan misschien de geestelijke toestand van bepaalde karakters weergeven maar het is overdreven. Mijn advies: 'laat deze maar aan de kant liggen'.
Het boek opent met deze quote: Clearly I remember picking on the boy seemed a harmless little fuck oh, but we unleashed a lion Uit: 'Jeremy', Ten (1991), Pearl Jam Hoe enorm toepasselijk dit is, merk je tijdens het lezen van het boek. Ook is er een stukje herkenning van wat je op de achterflap kunt lezen. Bovenstaande quote wordt gevolgd door twee stukken tekst, die ik hier niet ga vermelden omdat je het boek gelezen moet hebben om ze te kunnen begrijpen. Dit boek had ik binnen 24 uur uit gelezen. De auteur schrijft heerlijk, lekker korte zinnen en een mooie afwisseling van twee verhaallijnen in het eerste deel van het boek. De ene verhaallijn is cursief gedrukt. Hierin kun je lezen hoe het de hoofdpersoon is vergaan tijdens zijn leven na de verhuizing van school vanwege een verhuizing. De andere verhaallijn vertelt over het huidige leven van Jaap. Hij gaat naar de universiteit om psychologie te studeren en zijn leven verandert. Het tweede deel van het boek speelt zich helemaal af in het heden, met cursief gedrukte overpeinzingen en herinneringen van Jaap (of Jan-Jaap, of JJ). Terwijl je hier verder leest worden een heleboel dingen duidelijk en het kan niet anders dan op sommige gedeelten weer een brok in je keel te voelen van ontroering, net zoals ook in het eerste deel het geval was. De hoofdpersoon Jaap en de andere personages zijn zo duidelijk beschreven dat ze voor je ogen tot leven komen. Je gaat je een bepaald idee vormen over de afloop maar dat is alleen maar bevorderlijk voor het leesgenot. Het blijft boeiend om te volgen hoe hun leven zich verder afspeelt. Het verhaal loopt naar een toch nog heel onverwacht, maar mooi einde. Door de manier van schrijven is dit een boek geworden dat zeker toegankelijk is voor young adult-lezers maar ook zeker een aanrader is voor de wat oudere lezers. Het verhaal pakt je, zonder meer. 'Oog om oog' roept zoveel emotie op tijdens het lezen, ongelooflijk. Dit kan alleen tot stand gebracht worden door een eersteklas auteur. Graag gelezen! 4,5/5*
Gewoon een lekker boek om weg te lezen. Je hoeft je hoofd er niet bij te houden. Het verhaal kwam moeizaam op gang, maar werd halverwege het boek beter.
Soms hebben schrijvers last van een ‘writers block’. Deze blokkade zorgt ervoor dat het creatieve proces wordt onderbroken door een tijdelijke inspiratieloze periode. Hoofdpersoon Delphine in Het ware verhaal van haar en mij (2016) kampt met deze creatieve blokkade nadat haar autobiografische roman over haar moeder is uitgegeven. Delphine is uitgegroeid tot een internationale bestsellerauteur, maar heeft nu zelfs moeite om haar computer zonder angst op te starten. Op een feestje ontmoet Delphine een zekere L., die haar maar al te graag wil helpen om de writers block te overwinnen. Al snel raken de twee vrouwen bevriend, maar L. blijkt andere plannen te hebben en manipuleert Delphine op zo’n manier dat ze gevangen zit in een ongezonde en destructieve vriendschap. De veelbekroonde Franse schrijfster Delphine de Vigan (1966) heeft wereldwijd veel exemplaren van haar boeken verkocht. In Nederland verschenen bij uitgeverij de Geus de romans Niets weerstaat de nacht (2013) en Dagen zonder honger (2014). Het ware verhaal van haar en mij (2016) won de Prix Renaudot en stond op de longlist van de Prix Goncourt. Veel van De Vigans boeken hebben een autobiografisch karakter. In Niets weerstaat de nacht ging de schrijfster bijvoorbeeld op zoek naar het verleden van haar moeder, die op latere leeftijd zelfmoord heeft gepleegd. Het autobiografische karakter van De Vigans oeuvre komt ook naar voren in haar roman Het ware verhaal van haar en mij. De verteller van de roman heet Delphine en haar laatste boek is, net zoals dat van De Vigan zelf, een autobiografische roman. Deze overeenkomsten tussen de schrijfster en het personage resulteren in het nadenken over de relatie tussen fictie en non-fictie. Daarnaast worden de lezer interessante reflecties en discussies tussen personages over de relatie tussen literatuur en waarheid voorgeschoteld. L. is bijvoorbeeld van mening dat lezers verveeld raken van personages die de waarheid achterhouden en dat ze moe worden van romans die de waarheid ondermijnen. L. wil Delphine ervan overtuigen dat haar volgende roman over de waarheid moet gaan, terwijl Delphine in de kracht van fictie blijft geloven. Maar ook de lezers worden meegenomen in een spel tussen werkelijkheid en verbeelding. Delphine kijkt terug op de jaren vriendschap met L. en probeert te onderzoeken hoe de relatie tussen haar en L. is ontstaan en wanneer die is ontspoord. Ondertussen zet De Vigan haar eigen lezers op het verkeerde been en krijgen zij het gevoel dat er iets niet klopt tussen de twee vrouwen. De vriendschap lijkt op momenten zelfs verzonnen en in elkaar gezet. Met welke waarheid heeft de lezer te maken, met die van Delphine, L., of blijft de waarheid verborgen? Tegelijkertijd blijft De Vigan zeer dicht op de huid van haar personages met als resultaat dat haar lezers een ongemakkelijk gevoel krijgen. De roman blijft tot de laatste pagina spannend en als geen ander kan De Vigan haar lezers laten worstelen met de verhouding tussen werkelijkheid en fantasie. Het ware verhaal tussen haar en mij is dus een intelligente en gewaagde roman. Het verhaal speelt op een fantasierijke manier met de lezers en manipuleert hun leeservaringen tot het einde. Enkel een goede schrijfster weet haar lezers op zo’n wijze te verrassen. De roman speelt met de kracht van fictie en ieders eigen fantasie en is tegelijkertijd een aanklacht tegen onze cultuur waarin veel is gebaseerd op feiten en de waarheid. Waargebeurde verhalen mogen dan goed verkopen, ze zijn dus niet altijd goed voor de verbeeldingskracht van literatuur.
Dit is BY FAR het goorste, smerigste, ranzigste boek dat ik ooit gelezen heb. Ik heb een nogal beeldende fantasie en de ranzigheid die er in dit boek voorkomt zie ik dan ook voor me, of stel me voor hoe het ruikt. Ik heb best een sterke maag maar het korstjespulken, het snotjes eten en het letterlijk openrijten van wonden maakte dat die maag alle kanten op draaide. Ik heb het boek wél met een uitgestreken gezicht aan mijn moeder geleend en gezegd dat het een goed boek was. Daarna heeft ze me zeker een maand niet meer aangekeken. Ik zou het niemand aanraden tenzij je het als dieetboek wil gebruiken. Daar is het perfect voor want gegarandeerd dat je een week geen honger meer hebt als je het gelezen hebt!
Een zaterdagmiddag: 'Mijn moeder heeft de woorden gevonden.' De woorden om te vertellen over de allesbepalende gebeurtenis voor het verdere leven van deze familie in de laatste oorlogsmaanden. Feiten, geen emoties, de herinneringen waren gepolijst. Bijzonder om door de weinig en goed gekozen woorden een beeld te hebben van de personen, het huis, de omgeving - alsof men er zelf rondwandelt. Een verhaal met zinnen die vragen om herlezen te worden. Knap hoe in 80 pagina's inclusief passende illustraties een familie- en oorlogsverhaal wordt verteld. Een novelle die je in één adem uitleest. Klein maar fijn.
Tja, het zal wel niet de bedoeling van de titel geweest zijn om te beschrijven hoe het voelt om dit boek te lezen, maar voor mij voelde het wel zo. Alsof je vast zit in een moeras en je heel erg moet inspannen om er helemaal door heen te komen. Op de achterflap staat "Het grappigste boek dat ik in de afgelopen twaalf maanden heb gelezen" -The Times, maar dat geldt zeker niet voor mij. Heb genoeg grappige boeken gelezen, maar daar valt deze niet onder. Het is zwarte humor en dat is niet mijn humor. Het boek gaat over Aldo, die allerlei zaken onderneemt die echter geen van allen goed aflopen. Het lijkt alsof hij alle pech van de wereld aantrekt. Zijn vriend Liam probeert een boek te schrijver over het leven van Aldo, over zijn rampspoed....
Ik heb dit boek net uit en heb werkelijk ontzettend van dit boek genoten.Wat een debuut. Ik zal haar zeker volgen in de toekomst !!
Ik was één van de gelukkige winnaars van het boek en stond te popelen om met lezen te beginnen. Gelukkig was ik op voorhand al gewaarschuwd. Ondanks dat op de kaft 'Literaire Thriller' staat vermeld, is het verre van een Thriller. Het is een Roman, niks meer en niks minder. Het is zeker een mooi geschreven verhaal, maar ik miste suspense en daardoor kabbelde het door. En dat meer dan 500 bladzijden lang! Regelmatig moest ik in mijn geheugen terug graven en dat leest niet prettig. Ook was ik geneigd om stukken over te slaan. Het einde van het boek kreeg daarentegen wel mijn volledige aandacht en er zitten een paar verrassingselementen in. Nee, dit boek was het niet voor mij. Geef mij maar een Jo Nesbo, Tess Gerritsen of Harlan Coben. Erg jammer trouwens dat de lijm in de kaft na 1 dag al los liet.
Op zijn vrijgezellenavond wordt Michael Harrison voor de grap begraven. Voor 2 uurtjes is de bedoeling, om hem een lesje te leren. Als zijn vrienden daarna bij een auto-ongeluk overlijden weet niemand waar Michael is. Inspecteur Roy Grace wordt om hulp gevraagd en met een steeds groter wordende inzet van de plaatselijke politie wordt met man en macht naar Michael gespeurd. Mensen uit de inner circle gedragen zich vreemd en lijken er meer vanaf te weten. Michaels verdwijning komt sommigen wel heel goed uit. Doodsimpel is een goed geschreven, spannende thriller. Met de juiste vaart en is goed te volgen. Het kent verrassende plotwendingen. Het simpele gegeven van zoeken naar een doodskist is knap uitgewerkt tot een uitgebreid en boeiend relaas. Ik betrapte me er op dat ik regelmatig enkele alinea's vooruit keek om te weten wat er gebeurd is na weer een plotselinge wending in het verhaal. Het boek eindigt in een razende apotheose maar de manier waarop Michael tenslotte gevonden wordt heeft niets met knap recherchewerk van doen en staat in schril contrast met de rest van het boek. Doodsimpel lijkt zo klaar voor verfilming. Peter James is dan ook filmproducent en scenarioschrijver; vakwerk dus. Ik vond dit een van de beste boeken die ik het laatste jaar gelezen heb. Een echte aanrader.
De hoofdpersonen – Adam en Eva(geen gewoon Indisch meisje) - van dit dikke boek(415 pagina’s) hebben elkaar beloofd om samen oud te worden. Aan de hand van flashbacks – verteld door de 60-jarige Eva terwijl zij zich professioneel laat masseren door een zekere David - wordt hun leven beschreven vanaf Eva’s 19e jaar. Dan krijgt ze een relatie met de oudere Adam die haar sexueel doet ontwaken. Gaandeweg ontwikkelt zij zich als een nymphomane met een enorme sexuele honger. Zowel Adam en Eva zijn elkaar gedurende hun samenzijn regelmatig ontrouw. Eva heeft een aantal langer durende relaties o.a. met een bekende regisseur en een gemeenschappelijke vriend: Born. Ook Adam heeft voor deze vriend gevoelens die neigen naar homoseksualiteit. Een triootje wordt echter een mislukking. Het hele boek door speelt ‘lust’ de hoofdrol. Regelmatig wordt er weliswaar gerefereerd aan de ooit aan elkaar gedane belofte, maar de liefde blijft in dit boek een onderbelicht gegeven. De periode waarin Adam prostaatkanker krijgt met alle consequenties daarvan – o.a. een sterk verminderd libido – wordt het slotstuk. Het leidt tot de apotheose waarin de schrijfster de door Adam geraadpleegde Vlaamse sekstherapeute laat zeggen: ‘Jullie hebben elkaar beschadigd. Ze (de therapeute) was ervan overtuigd dat hij en Eva wel van elkaars, maar niet van hun eigen littekens hielden. ‘Als je samen zoveel hebt meegemaakt’, zei ze, ‘en je hebt elkaar niet verlaten, en je kunt elkaar nog aan het lachen maken, is er nog niets verloren’. Op de achterflap wordt het boek beschreven als een sensuele, aangrijpende, psychologische roman. Dat had het m.i. ook kunnen wezen. Grote thema’s worden weliswaar aangestipt( Eva is hier meer de eerste vrouw van Adam: Lilith) maar raken ondergesneeuwd door de allesoverheersende beschrijvingen van de seksuele uitspattingen van beide hoofdpersonen. Heel erg jammer dat dit gebeurt. Een schrijfster met een zo groot oeuvre zou zich niet moeten laten verleiden tot een een roman waarin platheid en geilheid de boventoon voeren, want dit gaat duidelijk ten koste van het verhaal en zijn karakters. Niet lezen dus? Misschien toch wel voor de liefhebbers van erotische romans. Dat vind ik tot dusverre de beste omschrijving. Vergeet de vaak veel te lange zinnen(40 woorden!).Geniet van de humor die onverwacht aanwezig is en het soms mooie beeldende taalgebruik. Maar voor alles: probeer de liefde te ontdekken in deze roman. Hij is er wel, al vergt het enig zoeken. Nb. Vermoedelijk bevat het boek veel autobiografische elementen. Marions echtgenoot –Ivan Wolffers – lijdt al jaren aan uitgezaaide prostaatkanker en schrijft en blogt hier wekelijks over.
De meest gelezen misdaadauteur in Vlaanderen en Nederland brengt na een hele reeks boeken, een nieuw boek uit: Op drift. “ De beste thrillers die de jongste jaren in Vlaanderen verschenen zijn.” - Humo Pieter Aspe is een bekende Vlaamse misdaadschrijver. Hij werd geboren op 3 april 1953 in Brugge. Na zijn middelbare studies trok Aspe naar Gent om er Politieke en Sociale Wetenschappen te studeren. Dat hield hij echter nog geen jaar lang vol en daarna volgde een serie van de meest uiteenlopende beroepen vooraleer hij zijn roeping als schrijver vond. Hij werkte achtereenvolgens bij een bedrijf dat plastic buizen maakte, bij een agentschap voor granen en voeders, als bediende bij het ziekenfonds, daarna bij de zeevaartpolitie, vervolgens voor een textielfirma, als persfotograaf, commissaris voor Zeewaterontzilting en meubelrestaurateur. Sinds 1996 is hij voltijds auteur. Hij schrijft elk jaar met regelmaat 2 boeken en is zo zeer productief. “Op drift” is het eenentwintigste boek in de reeks met Van In, dat zeer geslaagd is na zijn licht tegenvallende vorige boek: Rebus. Aspe schrijft misdaadromans met als hoofdpersonen commissaris Pieter Van In en officier van justitie Hannelore Martens. De meeste verhalen spelen zich in Brugge af. Daarnaast schreef Aspe ook twee jeugdboeken, Bloedband en het vervolg Luchtpost en twee novellen, Grof Wild en De Japanse Tuin. In 2001 ontving Aspe de Hercule Poirotprijs voor zijn roman Zoenoffer. In opdracht van VTM werden in Brugge de eerste tien misdaadromans van Aspe verwerkt tot televisieserie, getiteld Aspe. Er werd ook een tweede reeks opgenomen maar die was geen verfilming van Aspe's boeken. Er wordt een levenloos lichaam gevonden in het natuurreservaat De Fonteintjes. Het is een Russisch meisje, Doema genaamd. De inspecteurs Guido Versavel en Pieter Van In worden op deze zaak gezet. Al snel vinden ze heel wat verbanden. Het meisje wordt in verband gebracht met het drugsmilieu en een cast die revues uitvoert in het Witte Paard in Blankenberge. De inspecteurs gaan samenwerken met een speciale politie-eenheid. De samenwerking verloopt niet altijd zo vlot. Pieter Van In wordt constant blootgesteld aan de verleidingen van het vrouwelijk geslacht. Hij krijgt grote hoeveelheden alcohol toebedeeld en met zijn weerspannige humeur kan hij toch de zaak tot een goed einde brengen. De moord vindt plaats in het begin van het boek, iets wat je meestal terugvindt in al de boeken van Pieter Aspe. Het actiegebied is nu Blankenberge in plaats van Brugge dat zijn geboortestad is. Van In, de inspecteur wordt tegengewerkt door procureur Beeckman en wordt veel blootgesteld aan de verleidingen van het vrouwelijk geslacht. Door een grote hoeveelheid alcohol, namelijk Duvel die hij toebedeeld krijgt, brengt hij het verhaal tot een goed einde. Pieter Aspe gebruikt steeds weer dezelfde structuur, maar slaagt altijd weer in het interessant maken van het boek door kleine variaties aan te brengen in het verhaal. In het verhaal wordt gebruik gemaakt van een auctoriële verteller. De lezer krijgt een beter en duidelijker beeld van de situatie doordat de lezer meer weet dan het personage zelf. De lezer is zelf mee met het personage. Dit komt omdat de gedachten van de personages goed beschreven worden. Op deze manier weet de lezer steeds wat het personage denkt en voelt. Het boek leest zeer vlot door een gemakkelijk verteerbare taal. Het boek heeft een gesloten einde. De verteltijd is kleiner dan de vertelde tijd. Ik heb het boek uitgelezen in 6 uur. De vertelde tijd omvat enkele weken. In het boek is er vooral inhoudelijke spanning. Er is een zekere spanning tussen de inhoud van het boek en het einde. De lezer wilt weten hoe het verhaal afloopt. Hierdoor wordt de lezer mee in het verhaal getrokken. Het thema in het boek is de moord oplossen. Daar komt dan ook nog een drugszaak bij. Er zijn enkele dingen die opvallen in het boek. De verleidingen van het vrouwelijk geslacht worden veel weergegeven in het boek. Dit komt overeen met relaties tussen man en vrouw. Ook de taboe van het roken en het drinken van alcoholische dranken worden geminimaliseerd. Van In is hier een zeer goed voorbeeld van. Hij blijft roken terwijl hij last heeft van zijn longen en zijn kinderen hem afraden om te roken. Hij drinkt ook veel bier. Dit doet hij in het boek soms al vanaf ‘s morgens. De schrijver heeft de bedoeling om enkele taboes weg te werken zoals de verleidingen van het vrouwelijk geslacht en het taboe over roken en drinken. Normaal lees ik nooit een boek wegens geen tijd of geen zin. Ik heb voor het boek “Op drift” van Pieter Aspe gekozen omdat ik de schrijver ken en ik het boek in huis had. Ik ben begonnen in het boek en heb het redelijk snel uitgelezen. Het onderwerp was zeer interessant en ik wou weten hoe het boek zou aflopen. Ik werd als het ware mee in het boek gezogen alsof ik één van de personages was. Hiervoor staat Pieter Aspe dan ook bekend: door de gemakkelijk verteerbare taal leest het boek zeer vlot en dat zorgt er dan voor dat de lezer mee is met het personage. Meteen op de eerste pagina gebeurde er al een moord en daarna gingen de personages Van In en Versavel op onderzoek uit. Het einde kwam steeds dichterbij net zoals de identiteit van de moordenaar. De echte ontknoping was wel onverwacht, maar zeer mooi geformuleerd. Nadat zijn eerdere boek een lichte tegenvaller was heeft Pieter Aspe dit allemaal goedgemaakt met “Op drift”. Het boek is zeker een aanrader voor mensen die graag misdaadthrillers lezen. Bibliografie Cees en Co. Boekenbesprekingen. Geraadpleegd op 24 oktober 2016, via http://www.boekenbespreking.nl/index.php?pilih=boeken&mod=yes&boek=1115065 Pieter Aspe, (2013). Auteurs – Pieter Aspe. Geraadpleegd op 24 oktober 2016, via http//://www.wpg.be/manteau/auteurs/pieter-aspe Pieter Aspe (23 oktober 2016). Geraadpleegd op 25 oktober 2016, via https://nl.wikipedia.org/wiki/Pieter_Aspe
Het idee van het boek is goed: een geheime organisatie die niet afhankelijk is van NSA, FBI, CIA en dergelijke en ingezet wordt om terroristen uit te schakelen zonder rekening te houden met wat wettelijk en juridisch mag. Het boek zelf vond ik veel te traag en het einde is ronduit een tegenvaller omdat het ernaaruit ziet dat er nog een vervolg op is en zo'n eind dat geen eind is vind ik niet leuk.
Een dikke 4 sterren voor dit boek. Met name het verhaal van Miguel is indringend beschreven. In het begin dacht ik aan een "boeketreeks" begonnen te zijn maar dat wordt verder anders..
Fictieschrijver Dean Ray Koontz (1945) is ongekend populair als schrijver van thrillers en horrorverhalen. Zijn eerste gepubliceerde roman, Star Quest, verscheen in de Verenigde Staten in 1968. Zijn debuut in Nederland (Duivels Zaad) kwam vijf jaar later. Met Odd Hours (De Ziener) nadert Koontz in de Verenigde Staten het magische getal van honderd gepubliceerde romans. Iets meer dan de helft hiervan is in het Nederlands vertaald. De Ziener is zijn vierde boek uit de reeks met de sympathieke Odd Thomas. De Ziener gaat verder waar De Broeder is opgehouden. Odd is in Magic Beach, aan de Californische kust neergestreken. Hij verzorgt hier Hutch, een bejaarde filmacteur. Odd, tegenwoordig vergezeld van de geest van Frank Sinatra, is nog steeds paranormaal begaafd. Hij ziet niet alleen de geesten van overleden personen, maar heeft ook regelmatig voorspellende dromen. Als hij tijdens een wandeling met de mysterieuze Annamaria een beklemmende droom krijgt, raakt hij dan ook niet in paniek, maar gaat hij op onderzoek uit. Al snel wijst alles erop dat de wereld een ramp van ongekende omvang te wachten staat. De enige die dit kan voorkomen is Odd Thomas. Het vierde boek van Odd Thomas valt erg tegen. Het verhaal is te warrig en mist de spanning van zijn voorgangers. Ook de humor is, samen met Elvis, grotendeels verdwenen. Dit keer geen verbale schermutselingen met gevatte Russen, maar spirituele ontmoetingen met de geheimzinnige Annamaria. Dit mysterieuze personage is niet erg geloofwaardig en heeft nauwelijks een toegevoegde waarde. De ontknoping van het verhaal is ook niet bepaald een meesterwerk: voordat je het weet is de klus geklaard! Het enige pluspunt in De Ziener is de rol van Frank Sinatra. Ondanks dat hij de humor van Elvis mist, is het prachtig om te lezen hoe deze driftkikker, zelfs na zijn dood, tekeer kan gaan. Misschien waren mijn verwachtingen wel te hoog gespannen, na het lezen van zijn drie sublieme voorgangers. Feit is dat De Ziener een grote afknapper is. Hopelijk revancheert de schrijver zich met een volgende deel, want dit mag niet het einde zijn van een geweldige reeks.
Inspecteur Villani, hoofd van de afdeling moordzaken van Victoria, Australië, heeft het niet makkelijk. Hij wordt geconfronteerd met de moord op een onbekend jong meisje in het gloednieuwe prestigieuze Prosilio gebouw, waar de echte rijken een appartement bezitten. Op veel medewerking hoeft hij niet te rekenen: de moord op het meisje, waarschijnlijk een hoertje, is economisch aanmerkelijk minder belangrijk dan het image van het peperdure nieuwe gebouw. Via zijn superieuren wordt hij door de eigenaar onder druk gezet om de zaak uiterst low profile aan te pakken, publiciteit is uit den boze. Binnen een paar dagen volgt een uiterst bloederige moord op drie bekende criminelen, die alle kenmerken vertoont van een afrekening in het criminele circuit. Ook bij deze moorden lijken zijn bazen niet erg geïnteresseerd te zijn in het vinden van de daders: als hij weet wat goed voor hem is stelt hij niet te veel vragen, want dan komt zijn bevordering tot hoofdinspecteur niet in gevaar. Zijn huwelijk is zo goed als gestrand, zijn oudste zoon zit ergens in Schotland, zijn jongste dochter zit in de drugsscene, en van zijn oudste dochter vraagt hij zich af of hun verhouding wel echt zo goed is als hij altijd gedacht heeft. Ondertussen woeden er overal in Australië ernstige bosbranden, die onder andere zijn ouderlijk huis, waar zijn oude vader nog woont die niet van wijken wil weten, bedreigt. Alles in zijn omgeving: zijn huwelijk, problemen met zijn vrouw en jongste dochter, met zijn superieuren en met zijn liefdesleven escaleren. Met de verkiezingen op komst neemt ook de politieke druk op zijn werk toe. Villani is gedwongen voorzichtig te manoeuvreren maar is niet het type dat voor druk van hoger hand het bijltje erbij neer gooit. Beide moordzaken waaraan hij werkt lijken stuk te lopen, totdat ten koste van zijn privéleven hij in beide een doorbaak bereikt. Waarheid is de eerste thriller in de Australische literaire geschiedenis die de belangrijkste literaire prijs, de Miles Franklin Literary Award, heeft gewonnen. Wat mij betreft volkomen verdiend. De kreet literaire thriller wordt tegenwoordig te pas en te onpas gebruikt - en niet zelden uitsluitend voor PR doeleinden - waarbij vaak volstrekt onduidelijk is wat er nou zo literair aan is. Bij deze thriller van Peter Temple hoef je je niet te verliezen in de vraag wat nou wel, en wat nou niet, en waarom dan wel, of niet, literatuur is. Dit is literatuur en steekt met kop en schouders uit boven bijna alles wat onder de term literaire thriller te koop wordt aangeboden. Zonder zwaarwichtig te worden gaat het over themas als goed vaderschap, eerlijkheid en corruptie, moreel handelen versus een beetje sjoemelen, politiek opportunisme, goede bedoelingen en menselijk falen, het menselijk tekort. En over uitstijgen boven jezelf, risicos nemen die je nog nooit genomen hebt. Voeg daarbij een snel en strak geschreven verhaal met prachtige dialogen en onweerstaanbare oneliners, en je hebt een boek waarvan het vooral jammer is dat het maar 443 paginas heeft, je wilt er graag nog minstens 500 bij. Een absolute ***** thriller!
Jammer, een vreselijk boek, terwijl Ik ben Amerika juist zo goed is! Moeten we zo nodig geconfronteerd worden met deze porno, of snap ik het niet!
Wat? Een vader die een onvergeeflijke fout maakt, een twitterschandaal, een boos meisje op drift en een verwoestende orkaan die een wereldstad in het donker legt. Het is allemaal aan de hand in Honderd uur nacht van Anna Woltz. De nog jonge auteur schreef talloze boeken voor kinderen van alle leeftijden. Met Honderd uur nacht richt ze zich tot iets oudere lezers, met een spannend verhaal over vriendschap, ontluikende liefde en de stap naar een leven op eigen benen. Waar? Honderd uur nacht speelt zich af tegen de achtergrond van Sandy, de superstorm die het najaar van 2012 New York van zijn sokken blies. De alarmerende berichten vooraf maakten dat inwoners van de Big Apple de winkelschappen leeg kochten en zich verschansten in hun appartementen. Gordijnen dicht, verwarming hoog, wachten op wat komen zou. Niet voor niets. De orkaan ging pas liggen nadat ze een belangrijk deel van de metropool van elektriciteit had afgesneden. Dagen zo donker als de nacht, leven dat overleven werd. Wie? De 14-jarige Emilia had met haar ouders een duidelijke deal. Zij maakte huiswerk, dekte de tafel en nam geen navelpiercing. Zij zorgden voor het eten en deden geen dingen waarvoor ze in de gevangenis konden komen. Totdat uitlekt dat haar vader – directeur van de middelbare school waar ook Emilia haar goede cijfers haalde – vunzige sms’jes aan een bloedmooie leerlinge zou hebben gestuurd. Emilia wil nog maar één ding: weg. Weg van haar ouders en de twittergemeenschap die haar vader en zijn gezin een lesje wil leren. Ze boekt een vlucht en een appartement en gaat naar New York. Wat dan? Eenmaal aangekomen is de werkelijkheid ontnuchterend. Het appartement bestaat niet, de temperatuur is beneden zero en een orkaan nabij. In die omstandigheid kan Emilia niet anders dan vriendschap sluiten met de bijna perfecte Jim en Seth en zijn maffe zusje Abby die een paar dagen zonder hun moeder thuis zijn. Het viertal schuilt voor de barre weersomstandigheden en hun ellende bij elkaar. Waarom? Emilia, Jim, Seth en de kleine Abby, ze hebben alle vier hun portie gehad. Terwijl leven overleven wordt, moeten ze hun maskers afzetten en hun demonen te lijf gaan. Een eerlijke vriendschap groeit, die ieder van hen door de ogen van de ander leert kijken en het inzicht geeft dat er dingen moeten worden opgelost om verder te kunnen. Nogmaals. Waarom? Anna Woltz woonde in New York toen orkaan Sandy de stad trof. Dagenlang zwierf ze door de stad op zoek naar warmte, eten en telefoonverbinding. Toen het licht aanging, begon ze aan deze roman die in al zijn spanning ook duidelijk maakt dat hoe vreselijk het leven ook wordt, er altijd lichtpunten zijn. Als je ze maar ziet.
Van deze schrijver wilde ik graag een boek lezen, welke dan ook, omdat veel mensen er zo enthousiast over zijn. Het verhaal gaat over een vrouw die wordt gestalkt. Hoewel het het slot voor mij niet te voorspellen was, is het boek doorspekt met clichés: hoofdpersoon is beeldschoon en onzelfzuchtig, heeft eigenlijk alleen goede eigenschappen, de slechte zijn buiten haar verantwoordelijkheid om ontstaan. Je wordt als lezer steeds met ontdekkingen en wendingen om de oren geslagen. Het is denk ik de bedoeling geweest om hiermee de spanning op te voeren, bij mij werkte het averechts en ik vond het boek er stroperig door worden. Hoewel het einde een verassing was, vond ik het dermate onrealistisch dat het ook daarmee niet spannender werd. Zeker geen boek dat ik niet kon wegleggen. Wel wil ik hieraan toevoegen dat de schrijver me met momenten toch wist te pakken, omdat hij steeds stukjes informatie weggeeft die maken dat het plot makkelijk uit te vogelen líjkt. Maar die momenten waren mij geen vierhonderd pagina's waard.
Follow is het eerste deel van de chicklit trilogie van Gaby Rasters. In het eerste deel volgen we Mila die met haar man Lucien en twee kinderen (Laurie en Lucas) naar Frankrijk is verhuisd. Haar goed lopende advocatenkantoor heeft ze omgeruild voor een baan als huisvrouw. Haar hele leven draait om man en kinderen, ruimte voor haarzelf is er niet. Ze voelt zich eenzaam, ver weg van familie en vrienden. Nog eenzamer door het gebrek aan liefde van haar man. Totdat een oude en een nieuwe liefde om de hoek komen kijken. Hoe gaat ze dat als getrouwde vrouw aanpakken? Om het contact met Nederland te houden plaatst Mila veel van haar gevoelens op social media. Tekstballonnetjes en Facebookberichtjes zijn opgenomen in het boek. Erg bijzonder en past helemaal bij het verhaal waarin Mila er vrolijk op los Facebookt, Twittert, mailt en Whatsappt. Een extra dimensie wordt aan het boek gegeven doordat Mila, maar ook Chris en Sebastiaan, daadwerkelijk op Facebook te vinden zijn. Word je ook vrienden met ze, dan word je zo nog verder het verhaal ingezogen. Het zou zo echt kunnen zijn. Gaby Rasters weet op een erg goede manier haar personages vorm te geven. Ze heeft de vier hoofdpersonen hun eigen gezicht gegeven en ook de twee puberkinderen hebben een totaal eigen karakter. Ze heeft zich goed ingeleefd en door omschrijvingen van houdingen en handelingen en specifieke woordkeuze is het niet moeilijk om je mee te laten slepen in de personages. Voor allen weet de schrijfster begrip te kweken. Ook het gebruik van de Facebook en Whatsapp gesprekjes in het boek helpen daar bij. Rasters heeft een makkelijke schrijfstijl. Ze gebruikt geen lange zinnen, of wollige woorden, maar dagelijks taalgebruik waardoor het boek prettig leest. In de eerste bladzijdes lijkt de schrijfster nog wat op gang te moeten komen. In het eerste hoofdstuk wordt het verhaal vanuit Mila vertelt, het tweede hoofdstuk vanuit het perspectief van Chris, zo lijkt het. Dat vond ik even verwarrend, helemaal toen het verhaal vanaf hoofdstuk 3 verder ging vanuit het karakter Mila en er niet meer werd geswitcht van karakter. Daarnaast zorgde de personagefout op bladzijde 16 voor een schok, en met enige tegenzin en vol verwarring las ik verder. Toch werd dit snel goed gemaakt door het heerlijke verhaal en de steeds prettigere schrijfwijze. Met veel emotie, maar ook humor krijgt het verhaal vorm. Met een bewonderenswaardige eenvoud weet de schrijfster je mee te nemen in de emoties van de hoofdpersonen. Van verdriet en eenzaamheid, naar boosheid en standvastigheid. In het boek vlieg je van de ene emoties naar de andere, zonder dat het teveel is. Het is daardoor wel een boek geworden dat je in sneltreinvaart uitleest, met een bult tranen en een kater tot gevolg. Follow is een heerlijk boek om te lezen, een verhaal om bij weg te zwijmelen. Ik bedoel; wie wil er nou niet door drie mannen aanbeden worden?! De prettige schrijfstijl, de mooie manier waarop Rasters de personages neerzet en de rollercoaster van emoties zorgen ervoor dat je door het boek heen schiet en na de laatste bladzijde wankel op je benen staat. Ondanks een klein schoonheidsfoutje in het begin is het een echte aanrader. Social media wordt op een bijzondere wijze onderdeel gemaakt van het verhaal. Helaas zijn de Facebookprofielen niet de personen die ik aan de personages uit het boek zou hebben gehangen. Dat zorgde voor een lichte afknapper, net zoals een verfilming toch minder mooi is dan je eigen gemaakte beeld tijdens het lezen van een boek, maar toch is het knap hoe ook online de vlammen er vanaf spatten. Erg veel bewondering voor de schrijfster die overduidelijk niet alleen veel tijd heeft gestopt in haar boek, maar ook nog eens in de social media profielen en de blogpagina met dinsdag-berichten van Chris.
'Oppervlakkig' Volgens Sebastiaan is een verhaal waarin Sofie, Sebastiaan en Sylvia de hoofdrol spelen. Sofie is op zoek wat ze nu werkelijk wil met haar leven en wil dit in een sabbatical onderzoeken. Ze gaat op reis naar Israël en gaat oa in een kibboets werken waar ze Julia ontmoet. Samen ontmoeten ze een echtpaar die hun zoontje willen afstaan aan Sofie omdat zij willen dat hij een beter leven krijgt. Hoewel Sofie eerst een heel klein beetje aarzelt is de keuze om het jongetje (Sebastiaan) mee te nemen makkelijk gemaakt. Daarna volgt er een reis naar het Westen. Dit alles gaat te makkelijk. Sebastiaan is een voorbeeldige baby die het op spannende momenten, bij grensovergangen etc., niet op een brullen zet. Bij thuiskomst is familie niet blij, maar gaat vader voor een 'oplossing' zorgen. Sofie is hier niet blij mee maar schikt zich in de keuze van vader omdat er in haar ogen ook geen andere oplossing is. Sofie gaat bij haar vader in de zaak werken en het leven 'kabbelt' door. Personages in het boek worden oppervlakkig uitgewerkt zodat het boek niet raakt terwijl het om grote thema's gaat. Sebastiaan ontwikkelt zich als een gevoelige jongen met grote liefde voor muziek. Ook heeft hij al heel jong een visie op de problematiek in de wereld en hoe je daarin je als mens kunt verhouden. Jammer dat er geen deel van het boek vanuit Sebastiaan wordt beschreven zodat hij ook op afstand blijft. In het laatste deel speelt Sylvia de hoofdrol. Zij ontmoet Sebastiaan tijdens een lezing van hem en wordt stapelverliefd. Na verloop van een korte tijd trekt Sebastiaan voor een aantal dagen per week bij Sylvia in en ze krijgen een verhouding. Vervolgens gaat Sebastiaan op reis naar Turkije om iets goeds te kunnen doen voor zijn familie zonder Sylvia daarover in te lichten. Sebastiaan raakt verwikkelt in de IS-problematiek en verliest zijn leven. Sylvia weet inmiddels dat ze zwanger is van Sebastiaan en is in diep verdriet, maar volgens Sebastiaan moet je kunnen vergeven om een heel mens te zijn....Dit zegt iets over de titel van het boek maar dekt niet helemaal de lading. Qua personage komt Sylvia het meest uit de verf doordat emoties authentiek beschreven worden.
De thriller ‘De vloek van het oerwoud’ werd geschreven door de auteurs Douglas Preston & Lincoln Child, en is uitgegeven door Luitingh-Sijthoff. Het originele boek dat voor het eerst in 1995 werd uitgegeven, draagt de titel ‘The Relic’ Terwijl de ‘tentoonstelling van ongeloof’ voor de deur staat, doet Margo Green er alles aan om haar werk in het New York Museum of Natural History af te krijgen. Ondertussen gebeuren er vreemde dingen in het museum. Een jongen en zijn broer raken spoorloos verdwenen en worden daarna dood teruggevonden. Het onderzoek dat door luitenant d’Agosta wordt geleid, krijgt een vreemde draai wanneer het lijkt of de twee jongens zijn verscheurd door een beest. Organen worden vaak ver van het lichaam teruggevonden en een deel van de hersenen lijkt te zijn verdwenen. Een oude legende duikt terug op als een verhaal de ronde doet over ‘het museumbeest’. Na een volgende moord, dit keer op een bewakingsagent, verschijnt de mysterieuze inspecteur Pendergast, die besluit d’Agosta te helpen met zijn speurwerk. Met een neus voor opsporingswerk vindt hij verschillende aanwijzingen en is Pendergast vastbesloten de dader te vinden. Wanneer Margo eindelijk klaar is met haar verslag en dit naar Moriarty wil brengen, sluipt ze voorzichtig naar de tentoonstelling om zich dan te realiseren dat ze niet alleen is… Het verhaal bevat elementen die echt bestaan, waaronder het National Museum of Natural History wat mij wel aanspreekt. Je voelt dat de schrijvers veel opzoekwerk hebben gedaan, het geeft me zin om het museum te gaan bezoeken en op zoek te gaan naar de gangen die worden beschreven. Langs de andere kant heeft het iets ongewoons en iets lugubers wat het boek een twist geeft en het spannend maakt. De moorden op de twee personages worden gedetailleerd beschreven wat voor een huiveringwekkend gevoel zorgt. Eén van de personages is inspecteur Pendergast, een mysterieuze en ingewikkelde man, die altijd het juiste antwoord lijkt te kennen. Hij wordt beschreven als een lang, bleek figuur met spierwitte haren, wat goed bij zijn geheimzinnige persoonlijkheid past. Hij ziet een link met een voorval uit het verleden, waaruit blijkt dat hij zeer intelligent is en verstandig met zaken omspringt, kortom een personage dat mij intrigeert. De structuur van het verhaal is goed opgebouwd, leest vlot en aangenaam. Soms begint het hoofdstuk met iets volledig nieuws, waardoor je eerst niet mee bent met het verhaal maar pas daarna duidelijk wordt hoe dit in de grote lijn van het verhaal past. Het vertelperspectief volgt één persoon, namelijk Margo Green. De verteller heeft geen rol in het verhaal en is niet alwetend. Het is een goed gekozen standpunt omdat je zelf nog niets weet, wat ik passend vind bij deze thriller. Het boek is zeker aan te raden voor mensen die houden van spanning met nu en dan lugubere details, maar zeker ook voor diegenen die houden van hier en daar wat humor. Het is een boek dat wel eens een lach op je gezicht kan brengen, en je benieuwd maakt naar het volgende deel.
Tussen tien en twaalf, het eerste boek in de Tellink-detectiveserie, tevens het debuut van Bjorn Berendsen. Een moord op een vermogende vrouw van 60 jaar. Een aantal verdachten. Wie had het op haar voorzien, één van haar familieleden, of iemand uit de vriendenkring? Was er wraak of geld in het spel? Een zaak voor inspecteur Oudam en rechercheur Tellink dit op de bodem uit te zoeken en de onderste steen boven te krijgen. Middels korte hoofdstukken komt elke verdachte aan het woord en krijgen we stukje bij beetje meer te horen wat zich heeft afgespeeld. Op zich allemaal vlot geschreven en een boek dat je in een paar uurtjes uitleest, maar het is geen verhaal met veel diepgang, kille karakters die zonder veel overtuiging neergezet worden. En zowel over de familieleden als de inspecteur/rechercheur komen we verder ook eigenlijk vrijwel niets te weten. Hier had de auteur naar mijn idee wel meer aandacht aan mogen besteden. Ook ontbrak het nogal aan spanning en deed het me denken aan een soort moordspel. Inmiddels heeft Bjorn het tweede deel ook aangekondigd in deze Tellink-detectiveserie: Een bitterzoete afdronk zal nog dit jaar verschijnen. ★★½
In 2006 was er, net als ieder jaar, een actie in de Maand van het Spannende boek: 3 thrillers halen, 2 betalen. Er waren 2 boeken die ik heel graag wilde hebben, in de boekwinkel koos ik daar toevallig IJsprinses van Camilla Läckberg bij. Het leek me wel een aardig boek, maar bleek de beste van de drie. En sindsdien ben ik fan. Läckbergs thrillers zijn steengoed, de personages lijken zo je huiskamer binnen te kunnen wandelen, zo echt. De band die je als lezer met de hoofdpersonen hebt, maakt dat je al haar boeken wil lezen. Zo ook Vuurtorenwachter, waarin inspecteur Patrik Hedström de moord op het hoofd Financiën van de gemeente Tanum onderzoekt. Vast gegeven in Läckbergs boeken is dat er altijd meerdere verhaallijnen door elkaar lopen. Er speelt zich altijd een gedeelte in het verleden af, dat later te maken blijkt te hebben met het heden. Ook in dit boek komen deze verhaallijnen weer op briljante wijze bij elkaar. Vuurtorenwachter is weer een steengoed boek met een spannend plot dat je niet meer loslaat
Thrillerdebuten zijn zeldzaam geworden; het aantal loopt sterk terug in het Nederlandstalige gebied. Alice Fokkelman (1966) dacht wellicht: “Ik ga hier iets aan doen en ik waag mijn kans”. De Nederlandse schrijfster zet met Ik ken je nog haar eerste, voorzichtige stapjes in het land van het spannende boek. Manon wordt tijdens haar jeugdjaren flink gepest door buurjongen Wessel de Ruyter. Ruim twintig jaar later heeft ze alles mooi voor elkaar; ze woont met haar man en dochter in een keurig huis. Tot op de dag dat die dekselse pestkop Wessel opnieuw komt opdagen, dit keer als haar nieuwe buurman. Zal haar jeugdtrauma een vervolg krijgen en diepe wonden veroorzaken, of stelt Manon zich al dat geplaag gewoonweg voor in haar hoofd? Ze heeft haar man en haar beste vriendin Suus nooit iets verteld over de jeugdige pesterijen. Wessel lijkt nog geen haar veranderd, ondanks zijn kale hoofd. Gaat het jennen van deze kwelgeest weer lekker verder, straffeloos? Haar man Jasper en beste vriendin Suus zien de familie de Ruyter wel zitten. Wie draagt er welke geheimen met zich mee? Iedereen kent wel iemand die wordt gepest of een persoon die anderen tergt. Dit is - qua thema – een schitterend uitgangspunt voor een psychologische thriller. Het hoofdpersonage krijgt het hard te verduren; als kind en later als volwassen vrouw. Met bijzondere dank aan haar persoonlijke judas Wessel. Manon is een gewillig slachtoffer ook; ze slaat niet terug en blijft maar incasseren. Kundig belicht Alice Fokkelman de problematiek rond pesterijen, alsook het persoonlijke drama dat zich afspeelt bij haar vrouwelijke protagonist. Je wordt als lezer geconfronteerd met de twijfels van Manon; met haar gevoelens van beklemming, onvermogen, boosheid en eenzaamheid. Het zijn interessante vragen, neergeschreven in slechts enkele zinnen. De antwoorden hierop volgen pas na heel wat herhalingen of omzeilingen. Nu komt echter de grote ‘maar’: Ik ken je nog is niet echt een psychologische thriller. Hiervoor mist het boek een belangrijke dosis spanning (zelfs de onderhuidse volstaat hier niet). Ook de spanningsopbouw blijft vaak te vlak. Het verhaal ontrolt zich tergend traag en wordt breed uitgesponnen. Manon is depressief, of ze is het niet, op een bepaald moment zeg je met een boze stem: “Kom op, meid! Sla nu toch een keer fel terug!” Na dertig korte hoofdstukken, neergeschreven in een bijzonder toegankelijke taal, moet je vaststellen dat dit thrillerdebuut slechts een behoedzame - maar bewonderenswaardige - poging is. Een positieve noot: de auteur keert graag terug in de tijd, waarbij het verleden van Manon wordt uitgespit. Haar eigen vader gelooft haar niet; hij is immers van mening dat dochterlief zich aanstelt. Dat ze van alles een drama maakt. De twee protagonisten, tevens twee tegenpolen, worden behoorlijk goed neergezet. Een onstabiele vrouw tegenover een stoere man. Alice Fokkelman beschikt ongetwijfeld over het vereiste potentieel en talent om het te gaan maken als thrillerschrijfster. Dit alles moet alleen nog tot volledige ontplooiing komen. Drijf het vermogen en de explosiviteit op en zet het verhaal onder hoogspanning. Het eindresultaat zal een knaller zijn.
Vrij uitzicht is een boek dat zó goed is, dat je je bijna niet kunt voorstellen dat het een debuut is. Na twee hoofdstukken MOET je gewoon verder lezen. De meeste thrillers kennen wel ' minder sterke delen' maar in Vrij uitzicht is daarvan geen sprake. Het is supergoed, het leest als een trein en het heeft een zeer verrassend einde. Op 2/3 weet je nóg niet wie die geheimzinnige in het chateau is. Echt heel knap gedaan door de auteur. Ik lees enorm veel thrillers, maar binnen het rijtje Nederlandse thrillerauteurs staat Vrij uitzicht zeker in mijn top-3 van best gelezen ooit! Een aanrader!
Tijdens een tocht op de Eiger in Zwitserland wordt de zeventienjarige dochter van Matthieu Schaidler, een schatrijke farmacie-industrieel, gekidnapt. MI5-agent Josh McFarren wordt op de zaak gezet. Hij bezoekt de plek van de kidnap en heeft een kort onderhoud met Schaidler, die overdreven kalm is over de ontvoering van zijn dochter. McFarren komt erachter dat Schaidler een van de aloude machtige families is die de scepter zwaaien in een invloedrijk genootschap, de Orde van Malta. Ook ontdekt hij dat er van alles mis is in Schaidlers bedrijf in Delhi. Het begint hem duidelijk te worden dat er een duister spel wordt gespeeld waarbij onschuldige mensen geïnfecteerd zijn met het dodelijke virus Eschatos. Dit verhaal leest erg lastig vanwege de vele locatie wisselingen en personages, je kan het nauwelijks bij houden. Het is als het ware een denderende trein die maar zeer langzaam stopt. Hierdoor is het niet bij te houden en word je als lezer opgejaagd. Ik heb een paar weggelegd omdat ik het tempo niet bij kon houden, terwijl ik juist van snelle actiethrillers ben. Pas de laatste paar hoofdstukken, als je bij het plot aankomt, gaat de vaart er wat uit. Het karakter van Josh McFarren komt helemaal niet uit het verhaal naar voren, de schrijver kiest er blijkbaar voor om daar zo min mogelijk over te vertellen. Ik kon me niet met hem identificeren, juist omdat je alleen maar weet dat hij bij de MI 5 zit en van hot naar her vliegt. Er zit actie in het verhaal maar ik heb het geen een moment echt spannend of boeiend gevonden. 2 sterren
OVER DE COVER: Een meisje, jonge vrouw staat voor een raam van een kamer met lichtinval in een oud huis. Zo half in het licht staat ze er verlaten, haast verloren bij. Deze prachtige cover én titel “Teken van thuis” vertellen samen exact de inhoud van deze roman. Subliem gekozen! OVER DE INHOUD: Deze roman gaat over spijt en schuld, oude geheimen en nieuwe wegen, pijn, verlies en tekortschieten. Over zoeken naar jezelf, de ander en naar dat wat groter is dan jij. De hoofdpersoon Eva is een jonge succesvolle vrouw die bij een advocatenbureau werkt. Ze houdt van een overzichtelijk bestaan, wil niet voor verrassingen komen te staan en regelt altijd alles tot in de puntjes. Samen met Sebastiaan woont ze in een mooi huis en is gelukkig. Haar leven is perfect precies zoals ze dit ooit voor ogen had. Op een dag wordt ze aangesproken door een sjofel geklede man met stoppels, littekens in het gezicht en donkere ogen. Hij wil haar iets vertellen, grijnst ongemakkelijk, slaakt een vermoeide zucht en zegt uiteindelijk: “De sleutel ligt onder de mat” om vervolgens abrupt te verdwijnen. Het lijkt alsof hij ergens voor vlucht. Eva vindt zijn opmerking onzin en denkt er verder niet over na. Als Eva ’s avonds de container buiten zet, ziet ze een glanzend randje bij de deurmat. Een onbehaaglijk gevoel bekruipt haar. Het zal toch niet echt…? De glinstering heeft zich vastgezet in haar hoofd. Ze zucht en zegt tegen zichzelf: ”Kom op Eva, doe normaal! Het kan van alles zijn.” Ze bukt zich en tilt de mat op. Daar ziet ze een sleutel liggen. Ze raapt deze op en vertelt Sebastiaan dat ze een sleutel gevonden heeft. Sebastiaan oppert dat deze misschien van de buurvrouw is. “Ja”, zegt Eva. Terwijl ze de sleutel in haar jaszak stopt zegt ze dat ze het morgen aan de buurvrouw zal vragen. Maar om de een of andere onduidelijke reden doet ze dit niet. De sleutel blijft haar bezighouden. Uiteindelijk gaat ze op zoek naar de deur van de woning waar deze sleutel op past. Het wordt een lange, heftige en emotionele zoektocht waarin ze mensen van vroeger ontmoet, kennismaakt met nieuwe mensen, maar voornamelijk zichzelf tegenkomt als jonge vrouw én als kind. Personen in haar huidige leven anders gaat bekijken. Herinneringen komen bovendrijven, geheimen worden ontrafeld en zetten haar leven volkomen op z’n kop. Weg perfect leven. Hoe kan ze dit weer op orde krijgen? Waar is ze naar op zoek? Hoe leg je iets uit dat jezelf niet begrijpt? “Hoe kan ze zichzelf terugvinden als ze niet weet wat ze verloren heeft?” “Lieve Eefje, weet je dat je diep vanbinnen nooit alleen bent?” MIJN MENING: De auteur weet mij van het begin tot het eind te boeien. Het is een psychologisch verhaal zonder moeilijke woorden of termen. Karakters worden perfect uitgediept, situaties prima beschreven, zodat inleven en meevoelen vanzelf gaan. Daarbij weet de auteur mijn emoties het hele boek door te beroeren en liepen tranen over mijn wangen. De fijne, warme begrijpelijke schrijfstijl en zinsopbouw maken dat deze roman gemakkelijk leest. Het verhaal komt zeer realistisch over. Het geloof is slechts zeer subtiel aanwezig. De spanning wordt goed opgebouwd. Naast de hoofdverhaallijn zijn er verhaallijnen die op de diverse bladzijden cursief gedrukt staan. Zo leren we de andere personen, hun gedachtegang, verleden en huidige leven kennen. Deze zijn goed te volgen. Zowel het plot als de subplots zijn verrassend, soms pijnlijk en verdrietig. “Je zoekt wel, maar vergeet te vinden.” “Je kunt er wel degelijk voor kiezen om te vinden. Je hebt enkel geen controle over wát je vindt, want vinden is ontvangen.” Lara Mohn reikt je in “Teken van thuis” de sleutel van het leven liefdevol aan. Geeft je het zetje dat nodig is om oude deuren te sluiten en nieuwe te openen. Het vergt moed om deze sleutel te gebruiken, maar uiteindelijk zal het je kwetsbaar opstellen beloond worden. Je (zelf)vertrouwen vergroten en gelukkiger maken. Deze roman die een ware levensles is in dicht bij jezelf blijven, durven voelen, kiezen voor jezelf, zelf de touwtjes in handen houden, begrip en anders leren kijken en denken is een echte aanrader.
454t654yg45y45yg56yjiuhghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghghg
Angel - een jonge Italiaanse vrouw - is erg onzeker over haar uiterlijk. Ze is wat aan de mollige kant en ziet niet wat andere mensen wel zien: ze is een knappe verschijning. Haar standvastige vader probeert Angel te koppelen aan een man, maar Angel voelt zich alles behalve aangetrokken tot deze opdringerige aanbidder. Wanneer ze hem op een feestje weer tegen het lijf loopt doet ze er dan ook alles aan om hem te ontwijken. Zo verstopt ze zich onder andere tevergeefs achter een grote decoratieve plant. Ze heeft echter niet door dat een wel heel aantrekkelijke man haar gestuntel al de hele tijd gade slaat…. Ik ook met jou is een aangenaam boek over vriendschap, liefde, onzekerheden en seks. Conny Regard weet de lezer vanaf de eerste bladzijde te boeien met verrassend grappige anekdotes en weet de personages zo neer te zetten dat je ze bijna voor je ziet. Een groot gedeelte van het verhaal speelt zich af in Rotterdam, wat het boek voor lezers uit deze omgeving vermoedelijk nog aantrekkelijker maakt; een feest der herkenning. Ik ook met jou is genieten van een opbloeiende liefde tussen twee koppige mensen, die tergend langzaam, maar uiteindelijk toch tot het besef lijken te komen dat er voor hun maar één de ware is, maar komt dit inzicht nog wel op tijd?
tot pagina 55 was ik, als man, 'mee': het boek volgde als een camera de innerlijke wereld van een gespleten vrouw, worstelend tussen waarheid en leugen, verlangen en verwerping, leven en geleefd worden. Tot op pagina 55: (...) 'Alsof de lucht in Parijs minder fris is dan elders'. Dat is nonsens. Parijs hééft geen goede lucht, hoort tot de slechtst scorende steden ter wereld. Waarom dan zulke eenvoudig vermijdbare fout? Ik bladerde nog wat verder, en las, p. 128, 'als mannen vrijen kijken ze naar hun pik'. Ik denk dat deze vrouw best nog wat te leren heeft.
Normaal gesproken ben ik altijd een beetje huiverig voor zinnen als "... het verhaal vanaf pagina 1 blijft boeien ...", maar in dit geval klopt dit inderdaad. Ik heb het boek open geslagen en weg was ik. Dhr. Dahlquist presenteerd ons een erg orgineel verhaal met ontzettend leuke hoofdrolspelers. Erg vermakelijk in dit boek vond ik ook het contrast van beleefdheid tegenover andere personages met daar tegenover de hard- en wreedheid van hun acties. Aanrader voor iedereen die eens iets anders wil lezen. Dit boek staat zeker in mijn top 10!
Ontworteld gaat over Agnieszka die in een land woont waar het volk de bescherming van de tovenaar, ook wel De Draak genoemd, nodig heeft tegen het Woud dat hen altijd bedreigt. De Draak vraagt hier echter wel een hoge prijs voor. Elke tien jaar neemt hij een zeventienjarig meisje mee naar zijn toren en zij moet hem tien jaar lang dienen. Een vreselijk lot, want de meisjes komen allemaal totaal anders terug dan dat ze ooit zijn weg gegaan. Voor Agnieszka en haar leeftijdsgenoten komt het keuzemoment van de Draak steeds dichterbij, maar iedereen weet eigenlijk wel dat hij Agnieszka’s beste vriendin Kasia zal gaan kiezen. Zij is mooi en dapper en vooral alles wat Agnieszka niet is. Maar toch is het uiteindelijk Agnieszka die meegenomen wordt door de Draak. Ik wilde dit boek ontzettend graag leuk vinden. De flaptekst sprak me wel aan, de cover is heel mooi en ook had ik al heel veel goede recensies overal gelezen. Al gelijk aan het begin van het boek had ik het idee dat ik Ontworteld niet zo goed zou gaan vinden als veel andere. Ik kwam totaal niet in het verhaal en ik deed er dan ook heel lang over om het boek uit te lezen. Ik stond zelfs een paar keer op het punt om het boek aan de kant te leggen, maar toch bleef ik steeds hopen dat het beter zou worden. Uiteindelijk kwam er ook wel wat meer actie in het verhaal, maar bij de helft van de gebeurtenissen had ik niet echt het idee dat ze ergens toe leidden of dat ze überhaupt belangrijk waren voor het verhaal. Ook de personages konden mijn interesse totaal niet wekken. Agnieszka is voor mijn gevoel alleen maar aan het zeuren dat ze het zo zwaar heeft, maar doet vrij weinig om alles beter te maken en bovendien maakt ze echt zoveel keuzes die ik totaal niet kon begrijpen dat ik me op een gegeven moment heel erg aan haar ging irriteren. Ook de Draak klonk in eerste instantie nog wel als een interessant, ik had nog ergens de verwachting dat hij daadwerkelijk in een draak zou kunnen veranderen, maar eigenlijk was hij vooral een arrogante en onbeschofte man. Hij doet alsof ij Agnieszka wil helpen om haar magie verder te ontwikkelen, maar hij is vooral heel gemeen tegen haar en probeert haar op allerlei manieren te kleineren. Het is wel duidelijk dat ik totaal geen fan ben van Ontworteld, maar aangezien ik vooral heel veel mensen positief over dit boek hoor, ligt dat misschien meer aan mij dan aan het boek. Ik vind het jammer dat ik het boek niet leuker vond, want ik had er hoge verwachtingen van, maar helaas is dit gewoon geen boek voor mij.
Dit boek voelde goed terwijl ik aan het lezen was. Het verhaal leest alsof ik er bij ben en mag binnenkijken in het leven van de hoofdpersonen. Op het voorblad staat Amor omnia vincit: liefde overwint alles. Dat spreekt me aan. Het boek heeft twee delen en is onderverdeeld in 22 duidelijke hoofdstukken en een epiloog. Het verhaal leest zo prettig omdat het de menselijke gevoelens benadrukt en net zoals ieder mens afwisselend vrolijk, verdrietig, gespannen, ontspannen, verwachtingsvol of gedesillusioneerd kan zijn. Een boek over liefde en liefhebben, maar ook over zakendoen en de rol van de banken in het tegenwoordige bedrijfsleven. 'Het leven is zoals het is en gaat zoals het gaat. Niet altijd rechtvaardig en niet altijd zonnig en opgewekt.' Deze woorden spreken me heel erg aan. In ons leven gaat het er voornamelijk om hoe we omgaan met de gebeurtenissen in ons leven en wat we er van maken. Er gebeurt zoveel, daar ga ik niets over vertellen. Daar zijn samenvattingen voor, is mijn mening. Dit boek moet je zélf lezen en er van genieten. Ik waardeer dit debuut met 5/5 sterren. Er zit voor iedereen wat in!
Dit stelt men vast bij Bennie, de collega van Cupido. Dit is zo gezegd het paar, het team van de Valken, de speciale eenheid, die alles aankunnen. Cupido heeft even veel werk om zijn collega uit de wind te zetten, als om de zaak op te lossen. Ik vind deze heren nu niet zulke bijzonder team. Het is zelfs een wonder dat Bennie, met zijn drank probleem, nog bij de politie mag werken. Het verhaal is mooi opgebouwd tot het einde met een bijzonder plot. We beginnen bij een firma die allerlei documenten kan bezorgen om U verdachte handel en wandel te kunnen verrechtvaardigen, om te eindigen in de wijnhandel. Volgens de kaft heeft Meyer met Icarus zichzelf overtroffen. Sorry maar wat moeten dan de verhalen geweest zijn voor dit boek. Voor mij is het een thriller zoals er veel geschreven zijn.
Titel : Weg naar huis. Auteur : Yaa Gyasi Uitgeverij: De Bezige Bij Negen generaties van twee families opgegroeid in Ghana en Amerika. Vertelt door Yaa Gyase die met haar debuut roman ons een beeld laat zien van de slavernij in beide landen. De twee halfzussen Esi en Effia groeien apart op zonder elkaar ooit te leren kennen. Esi groeit op bij de Ashanti stam, zij wordt gevangen genomen als slaaf verkocht en op de boot naar Amerika gezet. De omstandigheden op de boot zijn erbarmelijk. Ze krijgt een dochter en de familie word door de jaren heen steeds groter. Ieder familielid heeft op zijn of haar manier last van de slavernij, de rassendiscriminatie en dit laat diepe sporen na. Effia groeit op bij de Fante stam en is voorbestemd om de vrouw van het stamhoofd te worden. Alles loopt anders en zij wordt door haar moeder uitgehuwelijkt aan James Collins een Engelsman die zijn brood verdient met de slavenhandel. Zij groeit op in weelde en vraagt nooit naar het werk van haar man. De familie van James en Effia breidt zich ook steeds meer uit . De verschrikkelijke omstandigheden waarin de slaven hun zware werk doen is heel confronterend. Ook de kracht, het doorzetting vermogen de zorg en de liefde voor elkaar wordt prachtig in het boek weer gegeven. Wat bij alle familieleden sterk naar voren komt is de relatie met zichzelf, wie ben ik, waar hoor ik thuis in Afrika of Amerika, loyaal aan beide landen maar toch zoekende. Hoe meer je van deze familiegeschiedenis leest hoe meer je wilt weten, het laat je niet los en raakt je tot diep in je hart. Het boek leest prettig en de prachtige beeldspraken van de oude stammen in de veranderde tijd laten je wel even nadenken. Je moet regelmatig schakelen, zo zit je in Amerika en dan weer in Afrika. De geschiedenis van beide landen, de stammen strijd, het cultuur verschil, discriminatie en de slavernij geven je een beeld van het leven in die tijd. De cover vind ik prachtig, uit de blik van het meisje is verdriet maar ook trots te zien. Van mij krijgt dit boek 5 sterren.
In het boek de Trooster beschrijft Esther Gerritsen de gedachten en overpeinzingen van Jacob. Jacob is de concierge van een klooster met een half misvormd gezicht. Hij leidt daar een beschermd, teruggetrokken leven. Doet daar allerhande klusjes voor de broeders. Men kan in het klooster gaan op retraite, op zoek naar zichzelf. Hij sluit vriendschap met een gast, met een dubieuze achtergrond.Hij weet niets van zijn achtergronden en beantwoord zijn vragen eerlijk en heel direct. .Jacob is erg verrast met de aandacht van Henry. Hij gaat hem als een vriend zien, Er ontstaan diverse situaties waarbij de gedachten, verklaringen en afwegingen van Jacob uitgebreid worden beschreven. Het roept vooral religieuse vragen op bij de lezer. Voor lezers met bijbelkennis geeft dit boek veel stof om over na te denken. Het verhaal speelt zich af in de week voor Pasen en er wordt veel vertelt over Christus en de lijdensweg. Het boek eindigt heel plotseling. Het geeft een ontevreden gevoel. Meerdere personen hadden uitgebreider beschreven mogen worden. Zoals Alicia en Annelie.
Eerste kennismaking met deze schrijfster. Voor mij een page-turner. Ik kon het boek moeilijk uit mijn handen leggen. Vlot leesbaar. Ik schaf mij zeker haar vorige boeken en haar nieuwste aan.
Misschien was het idee wel aardig , maar ontbrak het aan een goede uitwerking van het verhaal. Het bleef allemaal wat oppervlakkig en soms zelfs ongeloofwaardig. Het plot was ook niet echt verrassend te noemen. Verder nog wat zaken waar ik mijn vraagtekens bijzette en volgens mij klopte de tijdlijn niet helemaal. Ik vond het verhaal wat rommelig en langdradig soms en wat erg storend was, was de hoeveelheid aan spel/taalfouten waardoor het niet lekker las. Die zouden er wel uitgehaald worden, maar ja.....
De erfenis van het Steen is een enorm complexe wereld met veel spanning en levende karakters. Dat zorgt er wel voor dat dit een boek voor de gevorderde lezer is! Maar o, wat is het de moeite waard! De wereld is zo gedetailleerd geschreven (het doet niet onder voor omschrijvingen van Tolkien!) dat hij meteen tot leven komt. Dit is geschreven door iemand die haar ogen dicht kan doen en dan meteen kan zeggen waar ze is en wat ze ziet als ze linksaf zou gaan. De omschrijving van de wereld doet niks af aan de karakters; dat zijn stuk voor stuk mensen van vlees en bloed, die op geen enkele manier onrealistisch of sprookjesachtig zijn. De wereld is hard en de karakters zijn daar ook in gehard. Al met al een verhaal dat al snel spannend is en blijft, bestaat uit een web van complotten en af en toe best heftige situaties. Met de cliffhanger aan het eind ben ik erg benieuwd naar het vervolg!
De Zwaluwman beschrijft het leven van Anna tijdens en na de Tweede Wereldoorlog in Polen. Het boek leest vlot en heeft een sprookjesachtige vertelwijze. Dat maakt het bijzonder. Ook heeft het verhaal verrassende en grappige elementen. Een leuk en bijzonder boek, maar ik miste toch de diepgang en de emotie in het verhaal, helaas. Ik geef het boek 2,5 sterren.
Goed. Naast het verhaal krijgt men ook info over de Aboriginalcultuur. Leuk meegenomen. Het verhaal zit zelf goed in elkaar en is spannend tot het einde. Men valt ook van de ene verbazing in de andere. Robust van handeling, scherp van dialoog, en met kleurrijke locaties vol sinistere figuren(kaft). Dit is juist.
Een halfjaar geleden startte Marit Johansen haar detectivebureau MaRiT op het Rotterdamse Noordereiland. Na aanvankelijk een aantal opdrachten te hebben gehad, blijven deze nu even uit. Dit zal niet lang duren, want haar collega-detective Jack Stevens biedt haar aan te assisteren met een ingewikkelde zaak. Marit stemt hiermee in en ze daarom zullen ze een tijdje als echtpaar samenwerken op het landgoed van een gepensioneerde landeigenaar. Ongeveer gelijktijdig krijgt Marit het verzoek van een rijk echtpaar om hun zoon, die al geruime tijd spoorloos verdwenen is, te vinden. Daarnaast vraagt Dix Boeks, een vriend die als rechercheur bij de Rotterdamse politie werkt, haar hulp in bij een zaak waar de politie maar geen vat op kan krijgen: Cornelia Palm, ook wel de zwarte weduwe genoemd, wordt verdacht van de moord op vier echtgenoten, maar concreet bewijs heeft de politie niet. Net als het eerste deel van Bureau MaRiT is ook dit deel vrij oppervlakkig en komt het niet verder dan een paar aardig verhaaltjes die dan wel weer gemakkelijk lezen. Omdat de karakters van de belangrijkste personages al in het eerste deel uitgewerkt zijn, wordt daar in dit deel minder aandacht aan besteed. Dat wil overigens niet zeggen dat er deze keer geen aandacht aan wordt geschonken. Dat wel, maar in veel mindere mate. Ook in Bureau MaRiT 2 worden drie zaken in behandeling genomen. Twee daarvan hebben geen enkele spanning. Het beste verhaal is dat van de zwarte weduwe Cornelia Palm. In dat verhaal is nog wel wat spanning te bespeuren, vooral op het moment dat Marit het appartement van Cornelia onderzoekt. Ondanks dat komt dit deel van Bureau Marit opnieuw niet boven de middelmaat uit. Daarvoor is het ook deze keer niet diepgaand genoeg en laten de spannende momenten het grotendeels toch ook afweten.
In het begin van het verhaal vond ik het nog niet erg vlotten met de echte spanning, en moest ik weer even wennen aan Lacey (het was lang geleden dat ik over haar las) maar Bolton wist wel meteen een duistere sfeer neer te zetten. Die grote rivier met zijn duistere geheimen… Een hele wereld op zich, fascinerend! Bijzonder dat er zo’n grote rol is weggelegd voor een niet menselijk personage. Langzaamaan kreeg het verhaal me helemaal in zijn greep en het werd gelukkig spannender en spannender. En de wendingen op het – super spannende – einde wisten me echt te verrassen. Heel veel meer werd er niet duidelijk over het geheime verleden van Lacey, misschien in een volgend boek? (of heb ik dat gemist in een vorige?) Maar een boeiend personage blijft ze wel, ik lees graag meer over haar en ben benieuwd wat ze in de toekomst gaat beleven. Uiteindelijk weer een heel geslaagd, spannend en duister verhaal dus! Een échte Sharon Bolton!
De vier sterren hebben mij verleid tot de aanschaf van het boek, maar ik heb het halverwege teleurgesteld terzijde gelegd. Misschien houd ik gewoon niet van complotten, want het is wel erg goed geschreven. Mij kon de verhaallijn niet echt boeien. Het is allemaal te gekunsteld en te onwaarschijnlijk. Hoop ik.
Toen ik hoorde dat Graham Norton een boek had geschreven, wist ik dat ik het wilde lezen. Ook nog een een whodunit, bij uitstek mijn favoriete genre. Ik hoopte op een Christie sfeer met een vleugje humor. Maar zou het nog wel spannend zijn of zou de lolligheid de overhand nemen? Ik kon niet wachten en was dus zeer verheugd dat ik het voor de releasedatum al mocht lezen. Ik ben niet teleurgesteld, integendeel. Ik heb genoten. Is het spannend? Valt wel mee. Ik heb al duizenden crime verhalen gelezen en gezien, en ben - net als de meeste liefhebbers - wel wat gewend. Is het plot zo ingenieus? Nee, het zit goed in elkaar, dat zeker, maar het is niet dat je van de bank valt van verbazing. Is het supergrappig? Nee, goddank niet. Is het verrassend? Och, valt wel mee. Wat is het dan? 5 sterren benadert nog niet eens hoezeer ik van dit boek genoten heb. Het is zijn verhaaltrend. Norton vertelt je het verhaal alsof je erbij bent. Je ziet de mensen voor je. Hij pompt ze vol vlees en bloed. In een zin begrijp je helemaal waar je bent en hoe het voelt, ruikt en eruit ziet. De mensen, de omgeving, de sfeer van het stadje: echt alles komt tot leven. Hoe doet hij het? Norton vertelt tot in detail wat de mensen denken en voelen. Hij is alle zintuigen tegelijkertijd. Dat haalt heel vaak de vaart uit een verhaal, maar dat is hier helemaal niet erg. De sfeer is hier bepalend. Je nieuwsgierigheid wordt gewekt door die details. Het boek is in no time uit ook al leest het bijna loom. Je woont een weekend lang in een stadje waarin niets gebeurt en waar nog nooit iets is gebeurd. Of toch wel? Natuurlijk wel. Juist als het verhaal begint, lijkt het stadje te ontwaken. Precies op het juiste tempo zodat je overal van kunt genieten. Ik ga echt geen spoilers geven. Wees niet bang. Dit boek kan het best geconsumeerd worden als je niets over het plot weet. Lees het boek en laat het mysterie zichzelf aan je ontrafelen. Hoezeer ik ook heb genoten, ik hoop niet dat iedereen deze schrijfstijl nu gaat overnemen. Norton wisselt namelijk om de haverklap van perspectief. Dat kan letterlijk wisselen bij het overhandigen van een kopje thee. Dus: persoon a schenkt het in en we weten wat hij/zij denkt en voelt. Als persoon b het kopje thee aanneemt dan weten we hoe de thee warm aanvoelt in die handen. In diezelfde scene is nog iemand aanwezig en die neemt het perspectief mee als hij opstaat. En om een verhaal dan nog interessant te houden, en dit zelfs tot een pluspunt te maken; daarvoor moet je grandioos goed kunnen vertellen. En dat kan Norton. Hij pakt de rust in het boek en verlaat vaak de rode lijn om een personage helemaal goed neer te zetten. Ook hier geldt voor mij: ik heb genoten maar hoop niet dat iedereen dat ineens gaat doen. Je moet dit kunnen. Je moet de gave van het vertellen tot in de puntjes beheersen. En die gave bezit Norton als geen ander. Het lijkt alsof hij debutantenfouten tot kunst heeft verheven. Alsof hij zegt: ik vertel het verhaal precies zoals ik dat wil en houd me niet aan allerlei heersende conventies. Ik ben dan ook zeer benieuwd wat de critici gaan zeggen over dit boek. Vallen ze over de zogenaamde beginnersfouten of zien ze dat het hier juist geweldig tot zijn recht komt en dat Norton iedereen de loef afsteekt?
Zinderend spannend is dit boek niet, het is wel prettig geschreven waardoor het makkelijk leest. Ik hoop dat de volgende Saskia Noort weer meer inhoud heeft, deze is echt te makkelijk en bleef te lang hangen in de party scene van Ibiza.
Een lijvig boekwerk ligt te wachten. Ik ben benieuwd naar de voor mij onbekende Georgische auteur. De proloog verrast en een originele verteltrant verleiden tot verder lezen in de vertelling van Nitsa over haar land en haar familie. Aan haar nichtje Brilka verhaalt zij over de wording van de Republiek Georgie met diens ingewikkelde haat-liefde verhouding tot ‘grote broer’ Rusland die hun familiegeschiedenis zo heeft bepaald. In de vorm van een epos dat in alles lijkt op een egodocument, komen niet alleen de rollen en karakters van de voorouders in beeld, maar ook het eigene van de Georgische cultuur. Door de geschiedkundige connotaties waan je jezelf als lezer in een historische roman die de familie Jasji volgt in het turbulente twintigste eeuwse Rusland en Georgie, èn in hun verhouding tot de westerse wereld. Boeiend om te lezen, vooral door de soepele schrijfstijl van de –overduidelijk- vrouwelijke auteur. Door alle verwikkelingen houdt het je aandacht vast en leef je mee met de voor- en tegenspoed die de familie treft. Wel word je als lezer voortdurend heen en weer geslingerd tussen de plek en omstandigheden waarin het allemaal plaats vindt. Zo’n schijnbaar associatieve gebeurtenis doet afbreuk aan het ‘grote verhaal’, verwordt tot spelen op (te)veel schaakborden. Het gaat dan ten koste van het perspectief van de met liefde beschreven hoofdpersonen, hun karakterschildering en reactie op de wereld om hen heen. Er zijn zoveel verhaallijnen als er personen zijn en boven alles is er die familieband, bevochten en in stand gehouden door de ‘pater familias’. De vrouwen hanteren andere strategieën om te overleven. Aardig hierbij is het uiterst geheime, overgeleverde chocoladerecept dat als een rode draad door het boek loopt. Meer ‘kunst’ grepen zijn toegepast zoals wanneer het politieke klimaat verandert en kenteringen moeten worden ingeleid. Historische gebeurtenissen worden ingevoegd, lijken er meermalen met de haren bijgesleept. Waarom zo frequent ? Zo’n duiding kan tòch niet volledig zijn en leidt soms alleen maar af. Kortom: het begin van het omvangrijke boek verrast, het verhaal zit goed in elkaar, leest als een trein en boeit. Maar de vraag blijft: wat wilde de auteur nu schrijven? ’n Historische roman, een familie-epos, een (gefingeerde?) autobiografie, een kroniek van het veranderende 20 ste eeuwse Georgie? Het is een mix van dat alles geworden, met een bijzondere, meeslepende roman als resultaat. En als er een rasverteller aan het woord is kan dat goed uitpakken, al zet het mij als lezer soms op het verkeerde been. Dd 10 januari 2017 Margot Mombers
Zelden zo'n slaapverwekkende en ongeïnspireerde 'thriller' onder de ogen gehad als deze. De eerste helft wordt opgevuld met een totaal irrelevant verhaal, waarin het vooral de bedoeling is (veronderstel ik) om de hoofdpersonages en hun interesses (vooral whisky en tango) breed uit te smeren. Tweede helft gaat op hetzelfde elan voor, bladvulling bladvulling bladvulling... De plot is (naast ongeloofwaardig) gewoon slap. Eén uitgedoofde ster, sorry.
Als in het vondelpark een meisje van 15 en blond op brute wijze wordt vermoord. Gescalpeerd wordt rechercheur Britt Franken op de zaak blond 15 gezet. Blond 15 is dan ook een gruwelijke thriller en het verhaal wordt met veel vaart verteld. Het verhaal zit dan ook goed in elkaar voor een overigens niet al te dik boek en bevat het alle elementen die je in een thriller mag verwachten. De personages zijn goed uitgewerkt en komen in het verhaal goed tot leven. Kortom, een boek dat je in no time uit hebt en zeker de moeite waard is om gelezen te worden.
Gelukkig is de schrijfstijl meer dan behoorlijk,anders had het bij 1 ster gebleven. Oké, het boek leest vrij aangenaam maar inhoudelijk zit er totaal geen diepgang in.
Ja ik ben echt heel positief over dit boek. Ik las de achterkant en dacht meteen hmmm wat zou er aan de hand zijn in dit verhaal. Nou vond het echt enorm interessant en spannend! Ik heb heel vaak op het puntje van mijn stoel gezeten en een slapeloze nacht gedraaid omdat hij uit moest hahah. Dikke aanrader. Heb het boek ook aan mijn vrienden gegeven en die vinden hem ook enorm spannend.
Verschillende boeken heb ik gelezen van deze schrijver. Maar dit boek begint goed maar gaat dan over familie enz.........namen en generatie's enz.... Het wordt voor mij te ingewikkeld. De schrijver zoekt zelf een uitweg. Neen,geen mooi boek ook niet spannend. Voor mij is dit één van zijn slechtste schrijvels.
Het was wennen om een verhaal als script te lezen, maar daarna las het als een trein. Wederom een intrigerend en vasthoudend verhaal. Het had mij net zo in de greep als de voorgaande delen. Ook een mooi vervolg, wat goed aansloot op de rest van de serie. De karakters zoals Harry, Ron en Hermelien zijn nu volwassen, maar weinig veranderd en daardoor herkenbaar. Mooi om de relatie tussen Harry en Draco te zien veranderen door de vriendschap van hun zonen. Van mij mag J.K. Rowling nog verder schrijven.
Dit was mijn eerste kennismaking met een Scandinavische schrijver, en ik had gelezen dat hun boeken meestal nogal traag op gang komen. Zo ook dit boek, maar helaas zo traag dat ik het idee heb dat het nooit echt op gang is gekomen. Op geen enkel moment werd het voor mij spannend en de dader had ik ook al vrij snel door. Desondanks had het einde toch nog wel een verrassing voor mij in petto. Er staat dat het boek een literaire thriller is, maar voor mij was het meer een detective. Het heeft fijne korte hoofdstukken en hoewel het zeker geen slecht (geschreven) verhaal is koste het mij moeite om het boek steeds weer op te pakken om verder te lezen. Hierdoor heb ik 'm maar 2 sterren toegekend.
Realistisch, spannend, bloedstollend. Zo kun je Vogelman van Mo Hayder in drie woorden samenvatten. Dit boek leest als een film...het bevat prachtige personages (je leeft helemaal met ze mee) en het zit vol vaart en spanning. Door de perfect getimde cliff hangers blijf je doorlezen en is de spanning soms om te snijden. Gelukkig is er al een 2e deel van deze prachtige thriller.
Liesbeth Bede verhuisd met man en twee kinderen naar Luttelgeest. Ze komt terecht in een wijk die 'de Schoot' wordt genoemd. Het lijkt allemaal heel idyllisch. De vrouwen vormen een gemeenschap "het Legioen", enkel vrouwen, mannen zijn niet welkom. Het hele idee is om een wereld te creëren zonder mannen. Liesbeth Bede wordt opgenomen in de gemeenschap, maar kan zich er niet 100% aan overgeven. Als ze op een vreemde expeditie wordt gestuurd naar Pakistan en China, neemt ze een besluit en kiest haar eigen pad. Het is een vreemd boek. Waarom wordt er toch constant gesproken over Liesbeth Bede, het lijkt een voor en achternaam, maar wordt nooit losgekoppeld. Het schept een afstand en is irritant. Bij de wijze van schrijven lijkt het of het door twee verschillende schrijvers is geschreven. Sommige stukken lezen goed en makkelijk, andere stukken zijn traag en verwarrend en ineens komen er ineens weer filosofische delen voorbij. Het leven in 'de Schoot' doet wat denken aan 'Stepford wives', maar ook aan de 'Eetclub', maar mist de spanning van een mysterie. Het deel waar het meeste humor in zat, was het 'mannenuitje', dat was weer een stuk wat goed en prettig te lezen was. Interessant is het als Liesbeth vertrekt naar Pakistan en China, maar dat is van korte duur. Het brengt wat humor in het verhaal en ervaringen over het reizen als vrouw in een streng Islamitisch land, maar het is wel erg onwaarschijnlijk wat ze daar allemaal doet. Het lukt maar niet om te blijven boeien. Het is een verhaal met potentie, maar het komt niet uit de verf. Na het lezen blijft er weinig hangen en is het de vraag; wat heb ik nou eigenlijk gelezen.
Wat vond ik ervan? Vanaf bladzijde één merk je dat Reece wat heeft meegemaakt. Hierdoor wil je heel graag verder lezen om er achter te komen wat zij dan heeft meegemaakt. De omschrijving van het dorpje, de mensen en de omgeving waren perfect. Je had echt het gevoel dat jezelf in Wyoming, Angel’s Fist stond. Ik kon bijna de natuur ruiken, de sfeer van het gezellige dorpje proeven en de mensen in de omgeving zag ik bijna als mijn vrienden. Maar toch deed ik bijna 2.5 week over dit boek en dat kwam omdat er zoveel in gebeurde dat ik het af en toe moest wegleggen om het even op een rijtje te krijgen, daarnaast was het ook heel spannend. De moordenaar had het goed gespeeld om een gekke vrouw nog gekker te lten lijken. Helaas heb ik blijkbaar niet meer boeken van Nora Roberts gelezen, maar dat ga ik nog zeker wel doen. Het boek zelf deed mij denken aan een boek die ik had gelezen toen ik 10 was, namelijk het zwarte hart. Dit was toen een van mijn favoriete boeken, dus om dan een soort gelijk boek te lezen was heerlijk. Wat vond ik minder? Wat ik erg vervelend vond is dat er zomaar uit het niets werd geswitcht van personages. Dus ik las bijvoorbeeld vanuit Reece en twee seconden later las ik weer vanuit Brody. Hierdoor wist ik soms niet welke gedachte bij wie hoorden, dit was soms erg verwarrend. Dit is echter ook mijn enige opmerking. De personages Aan elke personage van het boek werd veel aandacht aan besteed, dit is vast een van de redenen waarom dit boek bijna 500 pagina’s dik is. Maar doordat Nora Roberts dit had gedaan bouwde je ook echt een band op met de mensen van Angel’s Fist. Reece de hoofdpersonage vond ik echt ontzettend goed beschreven, het gevoel dat je niet op je eigen geheugen kan vertrouwen lijkt mij echt verschrikkelijk. Brody vond ik in het begin een arrogante saaie klootzak en op het einde van het boek nog steeds maar naast die dingen vond ik hem aan het eind van het boek ook loyaal, lief en erg beschermend. Joanie de baas van Reece was een pittige tante maar met een hart van goud. Helaas kan ik niet alle personages gaan beschrijven want dat zijn er echt teveel! Het slot Laten we zeggen dat ik het slot niet zo spannend vond als ik het rest van het boek vond. Voor mijn gevoel was het einde een beetje afgeraffeld en ging mij ook te snel. Het was ineens van pats boem einde.
Vergeet de meisjes (2017) van schrijfster Alma Mathijsen gaat over de journalist Fields, de schrijfster Iris Kouwenaar die als een kluizenaar leeft en haar bijzondere vriendin. Fields krijgt de opdracht om naar Nederland af te reizen om Kouwenaar de interviewen naar aanleiding van de twintigste jaar van haar boek Antidote. Het probleem is echter dat Fields door de jaren heen een aversie tegen de schrijfster heeft gekregen en eigenlijk de opdracht niet wil doen. Hij heeft echter geen keuze en probeert een interview met Kouwenaar te regelen. Maar hij stuit op problemen want de vriendin van Iris Kouwenaar, Kay, zorgt ervoor dat haar vriendin geheel van de wereld wordt buitengesloten. Ze maakt het onmogelijk voor Fields om de schrijfster te spreken. Toch krijgt Fields het op een bijzondere manier voor elkaar om veel van de schrijfster te weten te komen. Dit gaat echter niet zonder problemen. Vergeet de meisjes is een apart verhaal. Een verhaal die je niet vaak zal lezen. Mathijsen heeft dus een bijzonder idee gehad voor ze begon met schrijven. Ook wordt het al snel duidelijk dat ze veel oog voor details heeft. De schakeling tussen het ik-perspectief van het eerste deel van het boek naar het tweede deel met een derde persoon-perspectief is echter te abrupt. De chronologie van het verhaal wekt ook te vaak verwarring op. Het gaat eigenlijk al fout wanneer Mathijsen de verhalen van Fields en Iris in elkaar verweeft. De manier waarop zij elkaar ontmoeten is door de schrijfster erg geforceerd beschreven, alsof ze eigenlijk niet helemaal wist hoe ze dit moest aanpakken. Dit is jammer, want het idee is erg origineel. Bovendien is de snelle afwisselingen van vreemde gebeurtenissen eigenlijk niet nodig. Het kan zelfs resulteren in een vervreemding van de lezer tot het verhaal. En dan de grootste vraag die speelt na afloop van de roman: wat is nu de boodschap van dit verhaal? Is het de bedoeling geweest om het verhaal onderschikt te maken aan de feministische kant van het boek?
Wow. Wat een prachtig boek is dit. Ik ben er eigenlijk een beetje stil van. In het laatste hoofdstuk lees je wat het Grote Geheim is dat Emily en haar Robbie delen. Het boek begint in het nu met de zelfmoord van Robbie die het water inloopt en niet meer terugkomt. Hij laat een roos en een briefje achter waarmee hij afscheid neemt. Robbie en Emily (hij scheepsbouwer en zij arts) hebben een roerig leven achter de rug. Als Robbie de diagnose Alzheimer krijgt en de mist in zijn hoofd regelmatiger dikker wordt besluit hij haar te verlaten. Uit bescherming, uit liefde. Door de reis terug in de tijd kom je te weten wat er jaren geleden is voorgevallen en waarom het zo vreselijk zou zijn als de waarheid uit zou komen. Prachtig boek! Aanrader. Vier sterren.
In dit boek begonnen op aanraden van een klant van de bieb. Ik heb er spijt van, vond het totaal niet spannend en de privé-problemen van Fiona begonnen me danig te vervelen. Ik vond het behoorlijk langdradig en ook erg afstandelijk geschreven. Eigenlijk is het een psychologische roman over een rechercheur met behoorlijk psychische problemen,dat er daarnaast een moord op te lossen valt is maar bijzaak. Althans zo heb ik het ervaren. Twee sterren omdat ik het wel heb uitgelezen, al is het dan de laatste hondervijftig blz. met de franse slag.
Henrik Petterson (HP) vindt een mobiele telefoon, maar al snel blijkt de telefoon speciaal met hem te communiceren. HP, toch al met een ietwat criminele carriere, besluit mee te doen met het Spel en de gevolgen zijn niet te overzien. De opdrachten gaan van kwaad tot erger. Gelukkig heeft hij een goede vriend, een wizzkid, die hem kan helpen om de bron van het spel en/of de SpelLeider op te sporen. Rebecca is een veiligheidsagente. Ze is goed in haar werk. Zij heeft een getraumatiseerd verleden, maar weet dat heel goed te verbergen. Op enig moment komen de verhaallijnen van Rebecca en HP samen, maar hoe hun relatie nou werkelijk in elkaar steekt? Dit boek is verkozen tot het beste Zweede thrillerdebuut en ik begrijp dat helemaal. Het is een eigentijds en snel geschreven verhaal. Er zit de nodige humor in verwerkt en het einde is leuk en verrassend. Ook krijgen Rebecca en HP van de auteur een eigen "toon/taal/gezicht". Een dikke aanrader. [Buzz] is het tweede boek van deze auteur.
Ik heb dit boek gelezen voor de leesclub en dit is dan ook de enige reden dat ik dit boek helemaal uit heb gelezen want het was totaal niet mijn smaak. Door de achterflap van het boek was ik erg nieuwsgierig naar het boek, maar het maakte de verwachtingen niet waar. Het boek gaat van de ene persoon naar de andere persoon waardoor je je in het begin afvraagt hoeveel personen er nog gaan komen en waar het naar toe gaat. Uiteindelijk blijven er 3 hoofdpersonen over, Pekman, meneer steeghuizen en Rosa. Pekman is net zijn vader verloren en de begrafenis word verstoord door een clown. Meneer steeghuizen is een klant kwijtgeraakt op het werk en rijd met de auto een meisje. Rosa is de vriendin van het aangereden meisje. Ze kennen elkaar niet maar zijn eigenlijk allemaal op een manier met elkaar verbonden. Ze zijn allemaal op de vlucht uit hun leven en komen samen op zee.
"Het einde van de affaire" (The End of the Affair) is Greene's vierde en laatste zogenaamde katholieke roman (na Brighton Rock, The Power and the Glory en The Heart of the Matter). Het katholieke geloof speelt dus een belangrijke rol in deze roman, die tevens een sleutelroman is. Ze beschrijft de liefdesrelatie van schrijver Maurice Bendrix en de met Henry Miles getrouwde Sarah Bertram. Graham Greene zelf had vanaf 1946 een verhouding met Catherine Walston, die getrouwd was met Harry Walston. De roman is opgedragen aan "C". In 1951, toen de roman verscheen, was de affaire ten einde. Het lijkt er op dat Greene dit van zich af heeft willen schrijven. De roman is natuurlijk meer dan een eenvoudige sleutelroman over een driehoeksverhouding. Niet voor niets wordt het een katholieke roman genoemd. Thema's zijn geloof, schuld, lijden, trouw, liefde en haat, door elkaar verweven alsof ze niet altijd onderscheidend van elkaar zijn. Het toont Greene's eigen worsteling met het katholicisme, waar hij in 1926 toe bekeerd was, bij zijn huwelijk met Vivien Dayrell-Browning. Greene voerde talloze discussies met een priester over vragen rondom het bestaan van God. Hij noemde zichzelf ook wel een katholieke agnost of zelfs katholieke atheïst. Vergelijkbare discussies zijn ook terug te vinden in de roman Het einde van de affaire, waar Bendrix argumenten wisselt met de priester die pleit voor een katholieke dienst bij Sarahs dood. Ook de dagboeken van Sarah getuigen van een persoonlijke worsteling met de relatie van mens tot God. De twijfel wordt mede gevoed door haat; de haat jegens God vanwege het mislukken van een relatie, vanwege ongelukken is net zo goed een erkenning van God als de katholieke liefde voor God ("…ik moet niet gaan haten, want als ik werkelijk ging haten zou ik geloven"). Het boek is ook wel verschenen onder de Nederlandse titel Het einde van het spel, maar die titel is minder goed gekozen, want de affaire tussen Bendrix en Sarah staat centraal in het boek, met dus de verwijzing naar Greene's eigen affaire, die beiden beëindigd waren.
Na 135 bladzijde zat er nog geen verhaal in. De hoofdpersoon vind ik besluiteloos en de beslissingen die ze neemt maakt ze niet altijd vrijwillig. Als er al een verhaal inzit dan komt het laat (te laat op gang)
André en Nicole zijn met pensioen en gaan voor een maand naar Moskou, naar André's dochter uit een eerder huwelijk. Nicole voelt zich oud, het is of het leven aan haar voorbij glijdt. Waarom is ze nooit gepromoveerd? Waarom heeft ze het gewone leven van een vrouw met een baan en een gezin geleid? Ook haar man André denkt na over de keuzes die hij gemaakt heeft. Deze in 1965 door Simone de Beauvoir geschreven novelle werd gepubliceerd in 1992 en verscheen begin november in Nederlandse vertaling. Het verhaal speelt begin zestiger jaren, het IJzeren Gordijn drukt zwaar op Oost-Europa en veel Franse intellectuelen bewonderen het communisme kritiekloos. Een klein verhaal, waarin de kracht van De Beauvoirs observaties doorklinkt. De Beauvoir geeft André en Nicole evenveel ruimte en fileert het verschil tussen man en vrouw, de politieke realiteit en het ongemak dat uit de combinatie voortkomt. Hoewel die politiek gedateerd is, heeft het verhaal daardoor een tijdloze dimensie. Nicole voelt en denkt over haar relatie met haar man en zoon. De laatste gaat binnenkort trouwen en ze voelt de pijn van het verlies als een lichamelijke wond. Nicole houdt van André, al is die liefde niet meer lichamelijk sinds een vriend van hun zoon haar met ongeïnteresseerde beleefdheid bezag. "Ze was die blik nooit meer te boven gekomen; ze was opgehouden met haar lichaam samen te vallen: ze zat voortaan in een vreemde huid, een treurig makende vermomming. (…) Sinds die tijd was ze in bed heel koel gebleven: je moet een beetje van jezelf houden om het prettig te vinden in iemands armen te liggen." Ook André vertrekt vanuit zijn gevoel, zijn liefde voor Nicole, maar ook zijn teleurstelling in zichzelf, in zijn gemankeerde ambities. Maar zijn gevoel gaat naar buiten, naar de realiteit, de politiek en de historische situatie. Hij heeft altijd jong willen blijven en nu is hij ineens een oude man. Als ze in Leningrad zijn vieren de jongeren feest in het park. "Hij keek met afgunstige verbazing naar hen: waarom ben ik niet meer één van hen? Hoe heeft dit míj kunnen overkomen?" In Moskou beginnen de twee zich langzaam aan elkaar te ergeren. Tot een misverstand de bom doet barsten. André vraagt zich af of ze ooit echt van hem heeft gehouden. "Maar als ze niet van hem hield, als ze aan hem niet genoeg had, als ze bleef bij haar gevoelens van wrok, zou die droom van hem met z’n tweeën behoorlijk in duigen vallen. Ze zouden de treurige oude dag tegemoet gaan van mensen die alleen maar bij elkaar blijven omdat uit elkaar gaan na een bepaalde leeftijd niet meer doenlijk is." Ook Nicole beseft zich dat ze op een keerpunt staan. "Een stel dat samen doorgaat omdat het ooit begon: was dat de toekomst die hen wachtte? Vriendschap, genegenheid, maar geen echte reden om bij elkaar te blijven. Zou het zo worden?" Simone de Beauvoir heeft vele invloedrijke romans geschreven en is één van de boegbeelden van de feministische literatuur. Toen ze op 78-jarige leeftijd overleed liet ze een uitgebreid oeuvre na, bestaande uit romans, essays, memoires en brieven. Ze was politiek actief, ijverde voor de economische zelfstandigheid van vrouwen en woonde jarenlang in een hotel. Zo ontkwam ze aan het huishouden, maar waar ze niet aan ontkwam was aan de liefde. Haar relatie met filosoof Sartre was niet exclusief en beiden hadden andere partners. En hoewel ze deze open relatie altijd verdedigde schemert het ongemak ervan in haar boeken door.
... Fans van liefdesdriehoeken zullen waarschijnlijk volop genieten van deze reeks. Zelf ervaarde ik het eerder als een ‘bwa ja’-boek. Het is niet persé slecht – maar het springt voor mij persoonlijk niet naar voren tussen de vele YA-boeken. Ik hoopte op verbetering in dit laatste deel maar het lijkt wel alsof de klik tussen mij en de personages werd doorgeknipt tijdens het lezen van het tweede boek. De schrijfster slaagde er niet meer in om me echt mee op sleeptouw te nemen en dat miste ik echt bij dit afsluitende deel.
Ivan Toergenjev schreef deze novelle een jaar voor zijn dood in 1883. De aanleiding was de zelfmoord op het toneel van een beroemde operazangeres. In Na de dood van klara Militsj gaat Aratov, een mensenschuwe jongeman, op zoek naar de zelfmoord van de actrice Klara. Tijdens dit onderzoek komt hij in de ban van Klara op een magische, fascinerende en zinsbegoochelende manier. Deze uitgave is een herziene vertaling van Else Bukowsky uit 1920. De personages zijn typerend voor Toegenjev. Vooral het jonge meisje dat haar eerste echte liefde beleeft. Vrouwen zijn vaak het moedigst en meest edel in de romans van Toergenjev, mannen zijn vaak intellectueel, gevoelig en sympathiek, maar doorgaans ook slap en machteloos, zo ook Aratov. .
Ik heb lang uitgekeken (2 jaar) naar een nieuw boek van Greg Iles en ben er aan begonnen met hoog gespannen verwachting. Uiteindelijk is het voor mij een topschrijver met een grote T. Het begin van het verhaal was moeizaam maar daar kan ik, gezien de onderwerpen, nog wel begrip voor hebben. Dus daar heb ik me met een dosis positieve inzet en enthousiasme doorheen gewerkt. Toen bleek de Greg Iles zoals ik hem ken van andere boeken op te staan en werd het verhaal spannend en op een zodanige manier of dat je het zelf meemaakt. En dat is knap en is tevens datgene wat ik zo in hem waardeer. Maar helaas, aan ieder boek behoort een einde te komen en liefst op een wijze waar je na de laatste pagina nog eventjes stil blijft zitten om de verwerking zijn werk te laten doen. En dat is precies datgene wat ik heb gemist aan dit boek. Een plot die langdradig en volledig voorspelbaar is, is Greg Iles niet waardig. De passages over de bijbel zijn m.i. onnodig lang, komen ietwat ongeloofwaardig over en voegen niet altijd iets toe aan het verhaal. Als ik nu alles optel dan kom ik uit op een teleurstellend geheel en dat is iets wat ik vooraf in het geheel niet had verwacht. Jammer, maar het is voor mij niet anders.
De stijl van Nina Polak is wervelend, boeiend en eigentijds. De interviews, whattsapp-gesprekken en een novelle zorgen ervoor dat het boek behalve door de actuele thema’s me ook blijft boeien in stijl. Het boek gaat op feitelijke wijze in op zeer eigentijdse thema’s. Gebrek is een groot woord verraste me. Medelezers waren er niet erg van onder de indruk. Ik las het dus als een soort verplichting. Je zit bij een Boekenclub of niet. Vanaf het begin had het me volledig in haar greep.Nina Polak kan prachtig op een zeer eigen wijze schrijven! Een fragment: Lieve Juda, Ik ben prehistorisch, ja, maar mijn e-mail lees ik nog net. Die antieke telefoon wordt trouwens binnenkort vervangen, maar alleen, omdat ik dan navigatiesoftware kan downloaden.Zit heer nu met de loodzware laptop van Lood ( mijn baas min of meer) op een terras in San Remo. … En veel verwende toeristen, die plaag wordt alleen maar erger, waar je ook komt. Een mooie recensie van het boek vind je op ‘haasblog’ (http://haasblog.nl/gebrek-is-een-groot-woord-nina-polak/ ) Daar sluit ik me helemaal bij aan. Het boek van Nina Polak laat je met veel vragen achter en nodigt uit tot discussie. *****/*****. Een aanrader!
Ik vond het boek soms te voorspelbaar en te zoetsappig dat was jammer. Ik kwam er ook niet heel makkelijk doorheen. Ook sommige verhaallijnen wat afgeraffeld.
Een boek met een prachtig eind. Dat eind alleen is het al waard om je door de bijna 500 pagina's heen te worstelen. Want dat was het wel, een worsteling. Het begin van dit boek is bijzonder, maar na een paar hoofdstukken lijkt het verhaal helemaal nergens heen te gaan. Omdat ik van een andere lezer begreep dat ik echt nog even vol moest houden, heb ik dat maar gedaan. En gelukkig maar, want het eind... Ja, dat eind, dat is prachtig!
Moord terwijl u wacht is niet het nieuwste en tevens achtste deel in zijn serie Q. De Deense succesrijke thrillerauteur Jussi Adler-Olsen (1950) laat zijn fans nog een aantal maanden smachten. Om die talrijke en rusteloze lezersogen toch enigszins te sussen, is Moord terwijl u wacht uitgebracht. Een novelle - vertaald door Kor de Vries – die niet eens de honderd pagina’s haalt. Het kleine formaat en het aanzienlijke lettertype tonen in ieder geval aan hoe minuscuul het boek is. Zijn deze dure pagina’s ruimschoots de moeite, alsook de investering waard? Lars Hvilling Hansen ondergaat in een kappers- en schoonheidssalon, bij François, een echte metamorfose. Heel bewust kiest hij hiervoor, omdat zijn vrouw hem bestempelt als ‘saai’. Vervolgens dumpt hij haar. Een fris en mooi uiterlijk moet een nieuwe impuls geven aan zijn leven. Dergelijke transformatie heeft slechts een tijdelijk effect. Een tweede intensieve behandeling bij François, die officieel Jens Sørensen heet, dringt zich op. Dit kost echter een fortuin; aldus beslist de protagonist een bijzonder lucratieve activiteit te beginnen als zelfstandige huurmoordenaar. Tevens noemt hij zich Michel De La Motte voortaan. Klinkt indrukwekkend, toch? Het lijkt hem allemaal nog heel goed te gaan lukken ook; de eerste potentiële klant dient zich heel snel aan. Volgens de quote op de achterflap is Moord terwijl u wacht “een razend spannend moordverhaal”. Moorden vinden zeker plaats, machtig spannend is het echter nooit. Verwacht geen knap overdonderende plot, hiervoor is het verhaal te kort. Uitgediepte karakters? Helaas, driewerf helaas. De lezer verneemt slechts bitter weinig over het hoofdpersonage en de andere heerschappen. Van één ding ben je zeker: je hersenen geraken in geen enkel geval overbelast. Het verhaal is flink doorspekt met humor; een bekend en gewaardeerd bestanddeel uit zijn vorige boeken. Dat wel. Vermakelijk is het eveneens en de opzet is behoorlijk geslaagd. Goed als een licht verteerbare entree, vooraleer het hoofdgerecht op de ongeduldige lezerstafel komt. Ruim twee jaar na het verschijnen van Selfies, wachten de aanhangers van de schrijver op het achtste deel in de serie Q! Plusminus een uur leesplezier, dit intermezzo is Adler-Olsen onwaardig.
Ann Shen, die eerder Bad girls throughout history schreef, gaat op hetzelfde elan verder met Legendary ladies. Deze keer geen 100 historische vrouwen, maar 50 sterke godinnen. Een mooie illustratie vergezelt elke godin. Shen geeft de basisinformatie over elke godin. In welk domein ze actief is, waarmee ze je kan helpen en de belangrijkste mythes. Die laatste hadden gerust wat uitgebreider besproken mogen worden. Met soms slechts een half blad per godin, lijkt het alsof het boek een index is. De indeling ervan gebeurt op basis van verschillende domeinen: protection, love, creativity, power en reinvention. Die opzet leuk gedaan en geeft nog meer inzicht in de gelijkenissen tussen verschillende culturen. Zo zie je vaak dezelfde trekken terugkeren bij godinnen uit verschillende mythologieën die actief zijn binnen eenzelfde domein. Vaak worden ook kruisverwijzingen tussen de verschillende godinnen gelegd. Wanneer verschillende godinnen bijvoorbeeld vaak samen afgebeeld worden, wordt dat ook vermeld. Zo vormen hindoegodinnen Parvati, Lakshmi en Saraswati, die alle drie in een ander domein binnen het boek voorkomen, een heilige drieëenheid. Dit en de indeling naar domein creëert een samenhang die van het boek een boek maakt en niet zomaar een verzameling. De auteur zorgt er ook voor dat alle werelddelen aan bod komen, ook de meer onbekende religies als de Yorubareligie krijgen aandacht. Het boek maakt nieuwsgierig en zet aan om zelf meer onderzoek te verrichten. Shen geeft ook telkens aan waar een godin je mee kan helpen en wat je eventueel moet doen om de hulp van die godin in te roepen. Zelfs als je dat niet van plan bent is het toch nog altijd een leuk feitje dat je Gaia kan aanroepen door op je blote voeten in het gras te lopen en Tyche voor een mooi excuus zorgt om cakejes te bakken. De waterverfillustraties zijn heel kleurrijk en mooi. Elke illustratie complementeert de tekst die ernaast staat, met details als de juiste dieren, bloemen, wapens of sieraden waarmee de godinnen afgebeeld worden. Shen kan haar gekozen legendary ladies perfect vastleggen op papier. Legendary ladies is een inspirerend boek dat op de kar springt van het feminisme dat zo alomtegenwoordig is. Zoals de schrijfster zelf aangeeft in haar introductie: ‘While their stories and dominions vary, the godesses here have one great common thread: they have all found their own power. And through their stories, and perhaps a little bit of faith and magic, they will empower you.’
Tom en Shantea zijn twee tieners met normale problemen als een pestkop op school en ouders die in scheiding liggen. Maar dan merkt Tom dat zijn lichaam vreemd reageert op water: als hij nat wordt, verandert hij in een visachtig wezen. Zijn vader, Johan, onthult dat Tom en Shantea afstammen van een ras van ‘vismensen’ dat diep in de oceaan leeft. Maar voor Johan de kinderen mee naar huis kan nemen en aan hun families voor kan stellen, wordt hij gekidnapt door een kwaadaardige haai. Het is aan Tom en Shantea om hem te redden en een oorlog te voorkomen. De Anumoria Initiatie is het debuut van Robert Bijman (1967), en het eerste deel in een serie. Officieel is het sciencefiction, maar de technische verklaringen zijn minimaal. De talenten van de vismensen (van vorm veranderen, telepathie) zijn het gevolg van genetische experimenten van buitenaardse wezens met twijfelachtige kennis van zaken (‘in de zee is telepathie de enige vorm van communicatie’). De technologie (heel geavanceerde robots en computers, replicatoren zonder duidelijke energiebron) is ontwikkeld door leden van de koninklijke families (die in tegenstelling tot landmensen veel meer dan 8% van hun hersens gebruiken – ‘kun je nagaan hoeveel hoger wij op de ladder van de ontwikkeling staan’). De meeste wetenschappelijke achtergrond had zonder problemen vervangen kunnen worden door ‘het is magisch’. Ook de plot doet erg aan traditionele epische fantasy denken. Tom en Shantea zijn uitverkoren kinderen van koninklijke bloede, die al hun talenten bij hun geboorte hebben meegekregen. Ze krijgen een paar lessen, maar streven hun leermeesters al snel voorbij, en voor ze het weten ligt het lot van het koninkrijk in hun handen. Er is een ongecompliceerde vijand en een duidelijk einddoel, dat bereikt kan worden door een reeks van tevoren vastgelegde missies te voltooien. Zolang je accepteert dat de wereld eerder magisch dan wetenschappelijk is, is het een kleurrijke plek om in rond te lopen. Het is leuk dat het verhaal zich onder water afspeelt in plaats van in een parallelle of volledig verzonnen wereld, en het is verfrissend dat Bijman zijn eigen fantasie gebruikt in plaats van terug te vallen op Atlantis-mythen. Maar hij schrijft zichzelf wel in een hoek. Aan de ene kant wil hij een geïdealiseerde, harmonieuze samenleving neerzetten. Aan de andere kant moeten de helden wel wat te doen krijgen. En omdat de inferieure landmensen geen rol in het verhaal spelen, moeten de tegenstanders uit de onderwatermaatschappij zelf voortkomen. Hier en daar lijkt Bijman een opzet te maken om geloofwaardige conflicten te creëren. Een koning dementeert maar blijft regeren. En de landmensen op wie de zeewezens zo neerkijken blijken af te stammen van een groep die in opstand kwam tegen de buitenaardse bezetters, terwijl de voorouders van de zeemensen juist hielpen die opstanden te onderdrukken. Met andere woorden, generaties later zijn de nazaten van de collaborateurs beter af dan (en kijken ze neer op) de nakomelingen van de verzetshelden – een interessant uitgangspunt. Maar Bijman schrikt terug voor de implicaties van zijn mythologie (of heeft ze niet opgemerkt), en kiest voor de simpele oplossing. Zeemensen zijn superieure wezens, hun maatschappij is vreedzaam en geweldloos, alleen is een aantal van hen zonder duidelijke reden boosaardig of krankzinnig (het boek maakt geen onderscheid tussen de twee). Die harde scheiding tussen goed en slecht werkt sterk door in de karakters. De helden kibbelen onderling wat, maar ze houden allemaal van elkaar en conflicten zijn meestal na een paar minuten vergeven of vergeten. De schurken hebben nog minder diepte. De Anumoria Initiatie is een boek met weinig subtekst of nuance. Ieder gevoel wordt uitgesproken – meestal door de karakters zelf – en ieder plan en iedere motivatie wordt toegelicht. Emoties lijken vaak niet uit de karakters zelf voort te komen, maar zijn eerder kledingstukken die zoals het uitkomt aan- en uitgetrokken worden (zo worden zorgen en verdriet om een gekidnapte vader gemakkelijk vergeten als het tijd is de stad te bezichtigen). En het is lastig je in karakters in te leven als die voortdurend aan je ‘uitgelegd’ worden. De Anumoria Initiatie is al met al een vrij simpel, ongecompliceerd boek. Het leest makkelijk weg, maar is niet erg nieuw en bevat geen grote verrassingen.
Koningsdochter Asha koestert een grote liefde voor verhalen. Deze laatste zijn uiterst gevaarlijk omwille van hun aantrekkingskracht op draken. Asha doet niets liever dan met behulp van de vertellingen de mythische wezens naar zich toe lokken om ze vervolgens te doden. Ondanks haar uitzonderlijke moed en vaardigheden torst ze een zware last. Als kind ontketende ze met haar verhalen ongewild de woede van de legendarische draak Kozu en riep zo een groot onheil over haar volk af. Sinds die ene noodlottige dag wordt ze Iskari genoemd, symbool voor al wat slecht is. Daarbovenop werd ze verplicht om zich te verloven met Jarek, een krijgsheer die toentertijd haar leven redde, maar de laatste jaren is uitgegroeid tot een machtige commandant die ze voor geen cent vertrouwt. Haar laatste kans om aan het huwelijk te ontsnappen is de ultieme boetedoening: het doden van de draak Kozu. Met gevaar voor eigen leven gaat ze op zoek naar het dodelijke monster, wetende dat haar slaagkansen zo goed als nihil zijn. De laatste Namsara, het eerste deel in de 'Iskari'-serie, is het fantasiedebuut van Kristen Ciccarelli en is dankzij Blossom Books volledig klaar om het Nederlandstalige publiek te betoveren. Hoofdpersonage Asha vormt de spil van het verhaal. De jonge vrouw draagt niet alleen littekens aan de buitenkant, maar ook vanbinnen. Haar schuldgevoel en de wil om te overleven hebben haar gevormd tot een rechtschapen vrouw met een onverbiddelijkheid die normaal gezien zijn gereserveerd voor antagonisten. Zo keurt ze de zachtaardigheid van haar broer af. ‘Hij dacht als … een held. Hij was te vriendelijk. Te goed. Te zachtaardig. Het zou hem nog eens duur komen te staan.’ Haar veelzijdige karakter wordt aangevuld met een al even rijk universum dat blijk geeft van een sterke verbeeldingskracht. Ciccarelli slaagt erin om de diverse personages en gebeurtenissen helder aan te bieden waardoor de lezer steevast het overzicht behoudt. De hoofdvertelling wordt om de zoveel tijd afgewisseld met een van de oude verhalen die het land rijk is. Deze voorzien de lezer in een tot de verbeelding sprekende schrijfstijl van verrijkende achtergrondinformatie en vormen de moeite op zich. Liefdesperikelen spelen een belangrijke rol, maar vormen wel degelijk een meerwaarde. Asha’s gevoelens confronteren haar met zichzelf en dragen bij aan de ontwikkeling die ze over het verhaal heen maakt. Zeker naar het einde toe wordt het verhaal bovendien ongewoon spannend met veel onthullingen en eindigt haast elke hoofdstuk met een onweerstaanbare cliffhanger. Een zeer verzorgde en rijke vertaling van Maria Postema laat de leesmagie hoog opflakkeren en dat wordt nog eens gesterkt door een tot in de puntjes verzorgde vormgeving. De laatste Namsara vormt een ode aan de kracht van verhalen en zowel Blossom Books als Postema hebben duidelijk het onderste uit de kan gehaald om die overtuiging alle eer aan te doen.
The Terror of Living is de officiële titel van het debuut van de Amerikaanse auteur Urban Waite. Al langere tijd schrijft deze jonge schrijver korte verhalen die in diverse Amerikaanse bladen worden gepubliceerd. Maar zoals bij zo veel schrijvers van korte verhalen, bleef het ook bij hem kriebelen en dat resulteerde in zijn eerste boek, dat nu in Nederlandse vertaling verschijnt onder de titel Bloedrood is de nacht. Eddie Vasquez geeft in een bar een autosleutel aan een voor hem onbekende jongen. Deze jongen rijdt paard bij Phil Hunt, een ex-gedetineerde die met zijn paarden een nieuwe levensfase is ingegaan. De jongen probeert met Hunt een pakket, dat uit een vliegtuig is gedropt, te onderscheppen, maar ze worden door hulpsheriff Bobby Drake betrapt. Hunt kan vluchten, maar de jongen wordt bewusteloos achtergelaten en later gearresteerd. Als blijkt dat er in het pakket heroïne zat, wordt de leverancier onrustig en doet hij er alles aan om de verdwenen drugs terug te vinden. Die opdracht wordt aan de huurmoordenaar Grady Fisher gegeven, en die krijgt carte blanche om de dader om te brengen. Een bloedige jachtpartij is het gevolg waarbij Fisher, zonder enige vorm van medeleven, zijn doel probeert te bereiken. Een goed debuut moet bij de lezers inslaan als een moker, en een zodanige indruk achterlaten dat de vraag naar meer niet kan worden genegeerd. Om het zover te laten komen moet dat debuut aan de hoogste eisen voldoen. Een goed verhaal alleen is niet voldoende, de vertelkunst, en het omzetten naar een goed en prettig geschreven en leesbaar geheel zijn onontbeerlijk. Aan de eerste vereiste is in Bloedrood is de nacht volledig voldaan, het geschreven product voldoet echter bij lange na niet. De schrijfstijl is het best te vergelijken met een verteller die zijn verhaal op een monotone wijze declameert. Of het nu om een spannende scène gaat of een diepere achtergrond heeft, de toon en snelheid blijven gelijk. Daarnaast blijven te veel karakters anoniem, zoals de jongen, het meisje, de man, de bestuurder en de advocaat. Het wordt hierdoor allemaal een beetje afstandelijk. Tenslotte worden een aantal passages meerdere keren exact herhaald, maar dan vanuit een ander perspectief: dat draagt ook niet direct bij tot een flitsend verhaal! Gelukkig is er voor de jonge Urban Waite nog voldoende tijd om zich verder te ontwikkelen. Hij weet wel wat spannende scènes (kunnen) zijn, hij moet alleen nog de kunst leren om deze scènes ook spannend te beschrijven en met de juiste intonatie te serveren. Dan heeft hij kans dat lezers aan zijn lippen gaan hangen, maar dat is bij Bloedrood in de nacht zeker nog niet het geval.
Eva Keuris (1978) schrijft toneelstukken en televisieseries en is voornamelijk bekend als eindredacteur van de serie Spangas. Over het spoor is haar debuutroman. Stella heeft enkele boeken geschreven, maar niet onder haar eigen naam. Ze is een zogenaamde ‘ghostwriter’. Als ze benaderd wordt om een boek te schrijven over een oude moordzaak, grijpt ze deze kans met beide handen aan. Eindelijk een boek onder haar eigen naam. Ingmar, Julian en Remi zijn veroordeeld voor de moord op de tienjarige Jordi de Wit. Alle drie claimen ze onschuldig te zijn. Als ze weer vrij zijn na jaren gevangenisstraf, wil Ingmar dat Stella een boek schrijft waaruit blijkt dat hij onschuldig is. Dat is voor hem de enige manier om weer verder te kunnen met zijn leven. Stella bijt zich vast in het verhaal en interviewt alle betrokkenen uit de tijd van de moord. Maar de gevoelens die ze voor Ingmar ontwikkelt staan haar objectiviteit wel in de weg. Het boek begint met een stukje over het leven van Stella, hoe haar jeugd was en hoe ze zich heeft ontwikkeld. De vraag die direct naar boven komt: hoeveel autobiografische stukken zijn er in verwerkt? Keuris wisselt het levensverhaal van Stella af met het verhaal over de moord op Jordi de Wit. We lezen hoe Stella’s boek langzaamaan ontstaat en we krijgen passages te lezen die ze schrijft. Hier zit duidelijk de spanning al in verwerkt, omdat je als lezer nog steeds twijfelt: hebben Ingmar en zijn vrienden het nu wel of niet gedaan? De afwisseling tussen het moordverhaal en Stella’s leven is heel subtiel gedaan. Je ziet overeenkomsten tussen Stella en Ingmar (ze hoorden vroeger nooit ergens bij en waren echte einzelgänger), maar toch zijn ze heel verschillend. Ze krijgen een relatie tijdens het ontstaan van het boek, wat niet heel onlogisch is, aangezien ze zoveel overeenkomsten hebben. Helaas voelde ik die chemie niet tussen hen beide, ik vond het erg geforceerd overkomen. Er is vaak discussie wanneer een spannend boek een literaire thriller genoemd kan worden. Ik vind Over het spoor nou echt een goed voorbeeld van een literaire, psychologische thriller. Het verhaal draait niet alleen om feiten, maar ook om gevoelens, omstandigheden en er wordt over dingen dieper nagedacht. “Soms verliest een naam de persoonlijkheid die erachter schuilgaat. Als de persoon te beroemd of berucht wordt, verandert de naam in merk, symbool, in enkele gevallen zelfs vervoegd tot bijvoeglijk naamwoord. Marc Dutroux, Franz Kafka, Adolf Hitler. Deze mensen zijn zo geboren, met deze namen. De ouders van Hitler vonden Adolf de mooiste, of in ieder geval de meest geschikte, naam voor hun zoon. Ze konden er geen idee van hebben dat ze met die keuze de naam Adolf voor altijd zouden besmetten. (…) Het is niet verwonderlijk dat slachtoffers zelden de geschiedenisboeken halen. Ze zijn per definitie niet interessant. Meestal deden ze weinig bijzonders, ze leefden gewoon hun leven, totdat daar bruut een einde aan werd gemaakt.” De cover van het boek is mooi gemaakt, een beetje mystiek. Een jongen in een zacht blauw licht, met voor zijn ogen een haarlok, die verdrietig maar tegelijkertijd bijdehand uit zijn ogen kijkt. Over het spoor is een spannend en origineel boek en ik ben benieuwd of Eva Keuris na dit goede debuut door blijft gaan met literaire thrillers schrijven.
In dit debuut schotelt Rik Raven ons een erg interessant idee voor: tijdens het schrijven van een verhaal worden zowel de schrijver als de personages door elkaar beïnvloed. Ze moeten uiteindelijk samenwerken om het ultieme gevaar te stoppen. Ok, de idee van een personage die met zijn eigen auteur in aanraking komt is niet nieuw, maar het kan wel tot hele interessante verhalen leiden. Helaas komt dat hier niet goed uit de verf. Hoewel ik de idee achter het boek goed gevonden vond, vond ik de uitwerking erg tegenvallen. De personages kwamen niet echt tot leven, waren erg stereotype en zeker in het geval van de gunslinger té machtig. De relaties tussen alle personages waren niet echt goed uitgewerkt. Verder vond ik haar schrijfstijl erg moeilijk om doorheen te komen. Al vrij snel had ik de neiging om het boek aan de kant te gooien, en ik heb echt moeite gehad om het uit te lezen. Dat is jammer. Ik denk dat dit boek een gedegen redactie mist: ik hoop dat ze die in haar latere werk wel heeft kunnen vinden. Op dit moment geef ik niet meer dan anderhalve ster.
Laceys grote droom is om later bij het bedrijf te gaan werken dat de baku heeft uitgevonden, een robot huisdier waarmee je honderd keer zoveel kunt doen als met een smartphone. Daarvoor moet ze aangenomen worden op Profectus, een eliteschool waar alles draait om high tech. Nadat ze is afgewezen voor de school vindt ze de kapotte resten van een coole level 3-baku, die ze weet te repareren. Met Jinxed wordt ze alsnog aangenomen op Profectus. Maar Jinxed blijkt niet een standaard level-3 baku te zijn. Jinxed begint met een redelijk lange introductie voor je als lezer echt in het verhaal zit. Maar als Lacey eenmaal op school is aangenomen, dan boeit het verhaal ook echt. En volgen de spannende scenes elkaar in hoog tempo op. Zonder in details te treden, vanwege spoileralert, zijn alle scenes geloofwaardig beschreven. De personages kloppen. Omdat je in het hoofd van Lacey zit weet je het meest van haar. Ze vraagt zich in ieder geval de juiste dingen af. En dat ze gaat geven om Jinxed, is alleen maar logisch. Ook als ze steeds beter gaat begrijpen hoe afwijkend en bijzonder Jinxed is. Dat het verhaal ook de nodige clichés bevat, is te vergeven. Zeker omdat in dit boek meisjes net zo technisch onderlegd zijn als jongens. Alleen daarom al raad ik het aan ieder meisje aan. De schrijfstijl van McCulloch is vlot. Behalve de iets te lange intro, wordt nergens onnodig uitgeweid. Het verhaal is een deel een. Het vooruitzicht dat er nog een deel komt is fijn. Als lezer ben je echt in die wereld en geloof me, na het lezen van dit boek wil je zelf ook een baku. Een aanrader voor Harry Potter fans, en ook voor de lezers van The Lunar Chronicles.
Het uit 1995 daterende debuut van Charles den Tex. In 2002 en 2005, won de schrijver de Gouden Strop en dat schept verwachtingen ten aanzien van het boek 'Dump'. Dat zal vast een spannend boek zijn. Helaas, dit debuutverhaal is van elke spanning beroofd door de schrijfstijl van Den Tex. Je hebt als lezer het gevoel, dat je een verslag zit te lezen in plaats van een fictief werk. Zakelijk, to the point en emotieloos wordt de geschiedenis van Duffield Chemicals verteld. Dat hoofdpersoon Alex Duffield een succesvol zakenman is op het moment dat hij na zijn vaders overlijden aan het roer van diens onderneming komt te staan, valt door zijn vaak gekunstelde dialogen en gedachten moeilijk te geloven. Aan de ingrediënten ligt het niet, daar had best een spannend verhaal van gebrouwen kunnen worden. Noten spelen kan de schrijver wel, muziek maken moet hij in 1995 nog leren.
‘Liever geen applaus voor ik leef’ is het debuut van Sander van Leeuwen. Het is een ingrijpend boek wat uit twee delen bestaat. In het eerste deel maken we kennis met Thomas. Thomas is klaar met zijn studie en valt eigenlijk in een gat omdat hij geen werk kan vinden. Zijn dagen zijn kleurloos en rijgen zich aaneen met niets doen. Om iets om handen te hebben gaat hij ’s avonds werken als schoolschoonmaker. Thomas heeft een slecht zelfbeeld en noemt zichzelf kleurloos of beter gezegd wit. Hij woont samen met Eva, hun relatie is niet meer zoals het zou moeten zijn en hij vraagt zich dan ook dikwijls af of hij er wel mee door moet gaan en op welke manier. Op een dag krijgt Thomas een brief van Anna, een voor hem onbekend meisje die in Schotland woont. Anna schrijft hem openhartig over haar gevoelens. Thomas weet in eerste instantie niet wat hij hiermee aan moet en denkt dat iemand een grap met hem uithaalt. Als hij vervolgens een tweede brief krijgt besluit Thomas dat hij terug gaat schrijven. De briefwisseling wordt intenser maar van de kant van Anna ook steeds somberder. Thomas besluit Anna te gaan helpen omdat hij niet wil dat haar hetzelfde gaat overkomen wat er vroeger met zijn beste vriend Frank is gebeurt. In het tweede deel trekt Thomas de stoute schoenen aan en reist hij af naar Schotland. Hij gaat nu daadwerkelijk tot actie over en verbaast daarmee zichzelf. Hij probeert zo snel mogelijk bij Anna te komen. Het boek begint rustig en het kostte me wat moeite om in het verhaal te komen, maar na het ontvangen van de eerste brief komt er vaart in het verhaal en kreeg het mijn volledige aandacht. Er komt zelfs een zekere spanning in het boek voor waardoor je niet op kunt houden met lezen. De schrijfstijl is vlot en heel prettig. Sander gebruikt mooie teksten in zijn boek zoals: 'Op een andere dag was ik nu misschien wel vastgelopen, liep ik tegen de wand van mijn wereld op'. De dromen in het verhaal zijn ook heel mooi geschreven en beeldend weergegeven. Sander verwijst achterin zijn boek naar de songteksten die in het hele boek aanwezig zijn. Ze verwijzen naar de voorgaande teksten. De personages in het boek zijn goed en volledig uitgewerkt, Thomas veel meer dan de anderen maar allemaal precies genoeg. Het mooie aan het verhaal is de verandering in Thomas zijn leven, hierdoor wordt hij een sympathieker mens en is niet langer ‘wit’. Kortom een mooi debuut en een echte aanrader. Ik geef het daarom vier sterren.
De titel past wel bij het boek, omdat een gebeurtenis op de toneelclub ervoor zorgt dat het hoofdpersonage Elin besluit haar leven eens onder de loep te nemen en grondig te veranderen. Vroeger was ze nogal volgzaam en onderdanig, met een dominante moeder, een ex-vriend die haar traumatiseerde, een chef die haar uitbuitte…kortom, ze liet volledig over zich heen lopen. Over de cover heb ik een beetje een dubbel gevoel, want door het roze strikje op het masker gaf het me eerder de indruk van een erotisch verhaal in plaats van een thriller, wat dit boek beoogt te zijn. De proloog is van hoog thrillerniveau, waardoor je snel verder wil lezen. Maar helaas zakt het niveau van het boek maar al te snel. Het leest als een eersteklas chicklit, inclusief een hoofdpersonage dat klaagt over vlaai die zich onmiddellijk vastzet op haar heupen. Een ellenlange zoektocht van het hoofdpersonage naar zichzelf neemt bijna de volledig eerste helft van het boek in beslag. Door een confrontatie met iemand uit haar verleden, besluit ze om eindelijk uit haar slachtofferrol te kruipen en haar leven in eigen handen te nemen door een soort van “actieplan” op te stellen. Ze komt eindelijk op voor zichzelf en maakt komaf met al de kwelgeesten uit haar verleden en heden. Hoewel de verhaallijn echt wel potentie heeft, werd deze niet al te goed uitgewerkt. Het ontbrak totaal aan spanning, en was daarbij ook nogal voorspelbaar. Jammer, want zoals gezegd … al de ingrediënten voor een spannende thriller waren wel aanwezig, ze zijn alleen niet ten volle benut. Het is wel erg vlot geschreven, eenvoudig in taalgebruik en je leest het dan ook in één ruk uit. Gewoon een aardig boekje als tijdverdrijf, maar absoluut geen spannende thriller!
Ik las Vermist van Ellen de Vriend, een voor mij onbekende schrijfster uit Zeeland. De man van Karen, Joost, komt op een dag niet thuis. Hij is vermist. Karen heeft een dochter uit een eerder huwelijk, Melissa. Haar eerste man is overleden. We volgen in het verhaal de zoektocht naar Joost. Is hij overleden door zelfmoord? Karen kan het niet geloven. Zo was Joost niet. Maar wie was hij wel? Het 2e deel van het boek gaat over Sanne. Zij verbrandt alle schepen achter zich en vertrekt naar Sint Maarten om een nieuw leven te beginnen met Jay, ouder dan Sanne, maar erg aantrekkelijk. Deze 2 verhalen komen uiteindelijk samen daar op Sint Maarten en komen we achter de waarheid met een verrassend slot. Het boek leest lekker weg. Korte hoofdstukken vertelt door Karen en Sanne. Heel spannend is het niet maar je wilt toch weten hoe of wat. De karakters zijn niet allemaal uitgebreid beschreven. Misschien ook wat onwerkelijk om zo weinig van het verleden van je man te weten. Al met al een boek om lekker van te genieten.
Het boek Slachtoffers is het eerste boek van Alex Kava dat ik gelezen heb en ik moet eerlijk zeggen dat het me nogal is tegengevallen. De quote op de cover - New York Times Bestseller Auteur - is voor mij niet waargemaakt, helaas. En de Quote van Tess Gerritsen - "adembenemende spanning" - al helemaal niet. Het kan natuurlijk dat Tess Gerritsen een andere smaak heeft, hoewel ze zelf heel goed schrijft, maar dan nog. Het boek begint spannend met een kist met ledematen, die gevonden wordt, daardoor ga je veel verwachten van het verhaal. Maar eigenlijk vind ik het verhaal erg voorspelbaar en mede daardoor niet echt spannend. Maar als tussendoortje - op momenten dat je wilt ontspannen met een boek dat niet teveel aandacht vraagt, is het zeker niet verkeerd. Alex Kava heeft veel fans, heb ik begrepen, het kan natuurlijk zijn dat dit een wat minder boek is in de Maggie O'Dell serie. Ik kan er zelf niet meer van maken dan twee sterren, helaas. Maar ik heb het toch leuk gevonden eens kennis te maken met deze veelgelezen auteur.
Ik stond beneden en keek hoe Jan zingend tegen de schoorsteenpijp omhoogklom. Op het hoogste punt zwaaide hij, triomfantelijk. Hij riep nog iets, ik kon niet goed verstaan wat, – ‘Ik heb de zee gezien!’, zou hij dat hebben geroepen? – en toen is hij gevallen en ben ik naar huis gerend: er is niets gebeurd, er is niets gebeurd. De zee zien van Koos Meinderts begint met een ongeval waarbij Jan overlijdt. Zijn beste vriend Kees is getuige van de val. Ze zouden eigenlijk samen in de schoorsteenpijp klimmen, maar Kees haakt op het laatste moment af, omdat hij niet durft. Kees vertelt niemand dat hij erbij was toen Jan stierf. Moeilijk viel het me niet, dat net doen alsof ik van niks wist. Ik had Jan dan wel zien vallen en daarna zien liggen, maar zoiets onwerkelijks is pas echt gebeurd als het je wordt aangezegd. Zo snel mogelijk een bh losmaken In het heden is Kees bijna 70 en haalt hij herinneringen op aan de zomer van 1959, toen hij 15 was en Jan leerde kennen. De vriendschap begint met een klap. Jan beweert dat Kees zijn visplek heeft ingepikt. Terwijl Jan Kees een dreun op zijn neus verkoopt, hapt een grote snoek toe. Samen halen de jongens de hengel op, het begin van een innige vriendschap. Jan doet denken aan Tommy Wierenga’s Joe Speedboot, een jongen vol bravoure, voor niks en niemand bang. Hij leert Kees onder andere hoe hij zo snel mogelijk een bh los kan maken. Ze oefenen met een exemplaar van Marijke, de zus van Jan, op wie Kees heimelijk verliefd is. Lees verder op mijn website
Ik dacht toch echt dat dit verhaal een thriller was. Toen ik dit verhaal begon te lezen zat ik ieder moment te wachten totdat het spannend werd, en op het moment dat ik het niet meer kon wegleggen. Helaas kwam dit moment helemaal niet. De dader is eigenlijk van het begin af aan slap en er worden details verteld waar ik persoonlijk totaal geen behoefte aan heb. Als er een programma word bekeken en er is reclame, hoef ik echt niet alle reclames te weten. Het draagt niet bij aan de sfeer die de schrijver probeert op te roepen. Heb je zin om een boek te lezen waar je niet je gedachte bij hoeft te houden, lees dit boek dan.
In ‘Alweer een bestseller’ nemen de primadonna’s van het boekenvak, literair agenten Paul Sebes en Willem Bisseling, de (beginnende) schrijver aan de hand en leiden hem rond op een recht door zee toon in de wereld van het schrijven en hun eigen wereld van het publiceren. Het boek is een geupdate heruitgave van het boek ‘Bestseller’ uit 2008 en geen vervolg hierop. Soms schiet de toon uit de bocht. Kennelijk ergerde de veelgemaakte fout ‘mond op mond reclame’ de heren dermate, dat ze toch echt even moesten onderstrepen dat dat ‘mond op mond’ never nooit niet oké is, behalve bij het reanimeren. Ik waande mij weer onder het toeziend oog van de heer VdW op de lagere school. Het boek richt zich voornamelijk op en tot de debuterende schrijver. Hierdoor bevatten de eerste drie hoofdstukken die het schrijven als ambacht behandelen oud nieuws voor een door de wol geverfde schrijver. Wanneer we bij het stuk aanlanden over publiceren en de rol van een literair agent gaan de heren helemaal loos. Wat mij betreft kwam de vaart er hier goed in, maar het kan er ook aan liggen dat ik het boek hier pas echt interessant vond worden. Vooral het stuk over proposals en de in de bijlages toegevoegde voorbeelden van succesvol aangeboden proposals, was wat mij betreft een eye opener. De bijlages zijn sowieso een bijzonder goede aanvulling en bestrijken bijna een kwart van het boek. Voorbeelden van proposals, goede brieven aan uitgevers en een modelcontract voegen zeer zeker iets toe. Dat de achterflap aanhaalt dat de tekst gelardeerd is met ‘hilarische gebeurtenissen uit het boekenvak’, is schromelijk overdreven. Het toesturen van een manuscript begeleid door dildo en washand was het meest absurde voorbeeld, maar ook dat bleek onvoldoende om mij over de bank laten rollen van het lachen. ‘Alweer een bestseller’ is een vlot geschreven leerboek in een amusant jasje. Dat maakt van ‘Alweer een bestseller’ een waardevolle toevoeging voor menig schrijfbibliotheek. Het boek zal vooral de beginnende schrijver een goede kickstart geven, maar hem ook met beide beentjes op de grond houden.
Ik had grote moeite dit boek uit te lezen, wilde steeds stoppen met het lezen van dit boek. Vanaf de eerste blz. leek het of dit boek een beschrijving was van een toneelstuk, simpel, voorspelbaar, onrealistisch en onwerkelijk. Alleen de stukken die gingen over de ziekte Huntington waren leesbaar. Ik was blij dat het boek uit was. Ik vind dit boek duidelijk geen aanrader.
Disclaimer: Deze recensie verscheen eerder in Fantastische Vertellen, het blad voor de liefhebber van Nederlandstalige SF en fantasy. Neem een abonnement en je hoeft niks te missen! Ik ken de auteur van de diverse fantasyfestivals en comiccons waar we beide als schrijver aanwezig zijn. Daar zijn we aan de praat geraakt en we hebben samen in diverse panels gezeten. Ik publiceer volgend jaar een boek bij Quasis als deel van een SF-project. Het is altijd een beetje de vraag of je het vierde deel van een serie moet recenseren. Want wie de eerste drie boeken van een reeks heeft gelezen, zal waarschijnlijk het laatste, afsluitende deel ook tot zich nemen. En wie dit boek oppakt zonder de eerste delen te kennen, zal er al snel achter komen dat het een slecht idee is. De korte samenvatting van wat eerder gebeurde voorin is vooral een opfrisser voor wie na een tijdje weer terugkeert bij de serie. Dus de lezers van dit boek zijn degenen die er al drie delen op hebben zitten. Maar wie weet, misschien dat deze recensie mensen beïnvloedt in hun keuze om aan ‘De onzichtbare maalstroom’ te beginnen en lezers die het boek toch al gaan lezen willen misschien weten wat ze ervan kunnen verwachten. Laat ik hen in elk geval alvast geruststellen. Dit boek is een waardige afsluiter van de reeks, waarin de verhaallijnen op een slimme manier in elkaar vallen, maar zonder voorspelbaar te zijn. Ook is dit niet slechts een vervolg, maar vertelt het een volledig verhaal, zodat het boek als op zichzelf staande roman ook echt werkt. Ik vind dit het beste deel van de serie. Andere recensies op sites als Hebban merken bij eerdere delen al op dat de auteur groeit in zijn schrijfvaardigheden. Dat is in dit deel ook goed te merken. Zo is zijn schrijfstijl vloeiend. Ik vond maar een paar hele kleine redactiefoutjes of zinnen die in mijn ogen niet zo heel goed liepen (‘Achter hen weerklonk er weer geritsel’ had een ‘weer’ minder mogen hebben). Aan de andere kant waren de beschrijvingen vaak mooi beeldend: ‘De sigaarvormige ballon van de Titanium stak boven de gebouwen van het vliegveld uit als de rug van een walvis die uit het water opduikt.’ Dat vind ik goed gevonden! Je moet niet van de school zijn die een afkeer heeft van bijvoeglijke naamwoorden, maar ik heb de weerstand daartegen zelf nooit begrepen. Maar goed, dit boek zul je toch niet in de eerste plaats lezen voor de taal. Het voornaamste dat die moet doen is niet in de weg staan van het verhaal dat wordt verteld. Om dezelfde reden zijn de karakters ook niet erg diep uitgewerkt. Ook voor diepgaande analyses van drijfveren zul je andere boeken moeten zoeken. Ze dienen toch vooral om het verhaal te dragen. Maar daar waar in eerdere delen de hoofdpersonen wat ‘leeg’ leken, alsof ze als marionetten door de auteur werden aangestuurd en vooral werd beschreven dat ze bepaalde gevoelens hadden in plaats van dat ik dat als lezer uit hun gedrag kon merken, waren ze hier geloofwaardig als mensen van vlees en bloed. De auteur vertelde me dat hij zich daar flink voor heeft ingezet, en dat is te merken. Ook hun relaties waren nu een stuk geloofwaardiger. Een stuk, want een deel is nog steeds wat ‘soap opera’-achtig: wie voelt er iets voor wie, wie wordt er afgewezen, komen ze nog wel bij elkaar? Bij die elementen moest ik denken aan de ‘X-men’-verhalen van Chris Claremont. Van de auteur weet ik dat hij daar groot fan van was. Ook die verhalen maakten gebruik van deze elementen, waarbij de aantrekking en afstoting van de personages een belangrijk deel vormde van het doorlopende plot tussen de avonturen door. De X-mannen waren een metafoor voor uitsluiting en onderdrukking van minderheden, dus dat in dit verhaal verschillende vormen van LGBTQ-representatie voorkomen past in het plaatje. Mooi dat homo-, bi- en heterogevoelens en handelingen in deze verhalen als normaal worden gepresenteerd. Een verdere duidelijke hint dat de X-mannen van invloed zijn geweest op de auteur zijn de verschillende gaven die de hoofdpersonen hebben. Er zijn karakters die doden tot leven kunnen wekken, die tegen natuurgeesten kunnen praten en die naar parallelle werelden kunnen springen en hun bovennatuurlijke eigenschappen worden ook op originele wijze toegepast in dit verhaal. Een bepaald heel sterk karakter heeft zelfs rood haar en deed me denken aan Jean Grey. Ook de verhalen met alternatieve werkelijkheden en figuren die goddelijke macht willen verkrijgen hebben parallellen met de X-mannen. Ik moest bijvoorbeeld denken aan de ‘Inferno’-crossover (ook daarin kreeg een gewone vrouw de macht van een demon). Maar dit is zeker geen ‘X-men’ fanfictie. Dit is namelijk geen superheldenverhaal. Als het ergens onder valt is het ‘New Weird’, het genre dat onder andere wordt bedreven door China Mieville en Jeff Vandermeer. Dat dit als ‘New Weird’ geclassificeerd kan worden is geen wonder want Steph Swainston valt er ook onder, en de auteur is fan van deze auteur. Elementen uit fantasy, science fiction (vooral aan het eind van dit verhaal) en horror komen samen, in een verhaal waarin de fantasie er niet op uit is de lezer een comfortabel gevoel te geven, maar juist een verontrustende, verstorende uitwerking bewerkstelligt. In het vorige deel was dat al het geval met gelaatskenmerken die vervaagden bij elke sprong naar een andere realiteit, hier duiken dinosaurusmensen op (met veren! Gelukkig!), gevangen goden met snode plannen, stratenleggers die mysterieuze mozaïeken aanleggen, een wel heel snel opgroeiend tienermeisje, en een verontrustend landschap midden in de Maalstroom. Meer Nederlandse schrijvers zouden zich door de ‘New weird’ mogen laten inspireren en de grenzen van de verbeelding wat meer oprekken, maar dat ter zijde. De auteur is trouwens nog steeds goed in staat om gruwelijke beelden te beschrijven. Zoals bijvoorbeeld in het begin: ‘Rune richt zich op. Hij is alleen. Waar is Morten? Waar zijn de kleerkasten? Het meisje? Hij staat op, kijkt in het rond. En deinst geschrokken achteruit. Overal rottend vlees, meer groen dan rood. Een vreselijke stank hangt in de lucht. Zwarte vliegen zoemen rond. De kasten aan de muren zijn niet gevuld met boeken, maar met lichaamsdelen. De planken zijn volgestouwd met afgehakte stukken lijf. Armen, benen, handen, voeten. In een van de glazen vitrines is de torso van een jonge vrouw gepropt. Groengeel vocht baant zich een weg door de kiertjes. Runes maag speelt op en hij begint te kokhalzen.’ Maar de voornaamste gruwel bevindt zich in de suggestie en in de traditie van de kosmische horror blijft wat de Heren van Twist werkelijk zouden uitrichten in de wereld een mysterie. Ze hoeven niet in actie te komen om angstaanjagend te zijn. Dit is een wereld waarin het geen zegening is de grotere waarheid te kennen, te weten wat er zich net buiten het zicht bevindt. Misschien dat een echt ‘Lovecraftiaans’ werk nog wat slechter was afgelopen voor de hoofdpersonages, maar nog steeds maakt de auteur het ze niet makkelijk. De laatste honderd pagina’s van het boek heb ik ademloos gelezen. Dit is een werk van een topschrijver, die zichzelf al die tijd steeds is blijven verbeteren. Dat maakt dat ik erg benieuwd ben naar zijn volgende werk. Naar wat ik heb begrepen zal dat een SF-roman zijn.
Natuurlijk ken ik de Disney-film, maar ik was ook nieuwsgierig naar het boek waar die film op gebaseerd is. Dus leende ik De Klokkenluider van de Notre Dame van de Franse schrijver Victor Hugo van de bibliotheek. Eerder las ik van deze schrijver Les Miserables en dat vond ik een goed boek, want ik heb het meerdere keren gelezen. Om heel eerlijk te zijn vond ik de Klokkenluider helemaal niet zo'n geweldig boek en dat ligt vooral aan de schrijfstijl. Het boek begint namelijk bijna 100 pagina's lang met het beschrijven van een dag in Parijs, waarbij de teksten van iedere voorbijganger zo'n beetje genoemd worden. Die uitspraken voegen helemaal niets toe aan het verhaal. In het boek staan ook veel Latijnse uitspraken, die dan onder aan de pagina met een voetnoot zijn vertaald. Nou heb ik een cursus Latijn gevolgd, dus vond ik dat nog wel leerzaam, maar ik kan me voorstellen dat dit voor veel mensen ook afleidend is. Pas na die 100 pagina's komen de eerste bekende personages opdraven. Rechter Frollo lijkt aanvankelijk aardiger dan hij in de film is en in het boek mag Quasimodo wel regelmatig naar buiten. In het boek is Quasimodo doof (het is een beetje onduidelijk of hij doof is geboren of dat dit komt door het luiden van de klokken), dit maakt communiceren met hem lastig. Tot mijn verrassing heeft de zigeunerin Esmeralda ook in het boek een geitje, ik dacht eigenlijk dat Disney het beestje erbij had bedacht om een leuke side-kick te hebben. Na het voorstellen van de personages lijkt het verhaal een soort van reisgids voor laat-Middeleeuws Parijs te worden. De hele stad wordt uitgebreid beschreven en als je dat hebt gehad, volgt er een vele pagina's lang hoofdstuk waarin de Notre Dame bijna steen voor steen wordt omschreven. Beide hoofdstukken zijn heel saai om te lezen. Disney heeft dit in de film (tja, beelden zijn in dit geval ook makkelijker dan woorden) beter gedaan als ze Quasimodo tijdens het zingen van zijn lied door heel de Notre Dame te laten lopen. Het hele boek lang is de alwetende verteller aanwezig, ik heb hier altijd een hekel aan, niet alleen in dit boek, maar in alle boeken. In de film is de rol van de alwetende verteller vervangen door de nar Clopin, ook al zo'n goede vinding van Disney. In het boek zitten meer personages dan in de film: Zo verbidt Esmeralda een of andere toneelspeler van het schavot door met hem te trouwen. Daarnaast heeft Frollo een jongere broer, die de kantjes er af loopt. Hoe het afloopt in het boek, weet ik eigenlijk niet precies, want het laatste gedeelte heb ik alleen maar doorgebladerd en soms stukjes gelezen. Om heel eerlijk te zijn vond ik het lezen van deze klassieker verspilling van mijn tijd. In mijn opinie kun je beter de Disney-film opzetten. En als je toch graag een boek van Victor Hugo wilt lezen: kies voor Les Miserables.
Met recht een literaire thriller en wat voor één! De onderhuidse spanning wordt langzaam opgebouwd en de personages uitgediept. Prettige schrijfstijl. Ik heb er heel erg van genoten, ik heb maar 1 kritische noot: af en toe werden de zinnen op vreemde plaatsen onderbroken voor een tussenopmerking. Ik was dan de hele draad van de zin kwijt. Dat hoeft natuurlijk niet aan de schrijfster te liggen, het kan in de vertaling gebeurd zijn.
21 juli komt de Christus een bezoekje aan Brussel brengen. De algemene verhaallijn van het boek spreekt me erg aan, de Christus komt naar Brussel en opeens veranderd Brussel van een koude, grijze stad in een vriendelijke, warme stad. Anderzijds wordt er veel 'kritiek' gegeven op deze maatschappij en worden de problemen blootgelegd. Ik las in een andere recensie dat er te weinig problemen werden besproken, hier ben ik het totaal niet mee eens. Ik vind dat deze problemen te veel worden besproken en dat de komst van Christus meer aan bod mag komen. Hierdoor geef ik maar twee sterren. Aan de schrijfstijl van Verhulst moet ik persoonlijk heel hard aan wennen. Op sommige momenten was het inderdaad humoristisch maar aan de andere zijde waren de zinnen soms moeilijk om te begrijpen en een beetje langdradig. Ik raad dit boek aan voor ervaren lezers, want de verhaallijn is wel heel interessant! Ik was ook heel verrast door het einde van het boek, maar dat laat ik over aan jullie om te ontdekken.
Wauw wauw wauw ben bezig met Witte vleugels, Zwarte vleugels van Sue Monk Kidd, wat een geweldig boek. Laats als je het licht niet kunt zien gelezen en dat was een geweldig boek maar moet zeggen dat Witte vleugels, Zwarte vleugels alles overtreft. Het is zo mooi geschreven. Het beschrijft het verhaal van een blanke jongedame Sarah die eigenlijk tegen slavernij is alleen haar familie heeft slaven. Ze krijgt er zelfs een op haar 11de verjaardag. Het tweede verhaal in het boek gaat over de jonge slavin Handfull die gegeven wordt op de verjaardag van Sarah. Beide verhalen en hun waarnemingen en belevenissen wisselen zich af. Ik ben nu iets over de helft van het boek en kan het maar moeilijk wegleggen. Echt een ontzettend grote aanrader. Er wordt zo mooi omschreven hoe Sarah worsteld met haar gevoelens en hoe Handfull omgaat met de rol die haar is toebedeeld. De meiden lijken enigszins begrip voor en elkaar te krijgen en er lijkt een band te ontstaan. Ik probeer zo cryptisch mogelijk te blijven omdat ik anders te veel verraad maar echt ga dit lezen! Erg onder de indruk
"Ik geloof dat iedereen er nu wel genoeg van heeft," legt de schrijver de hoofdpersoon aan het eind van het boek in de mond. Een hartgrondig 'ja', ontsnapte van mijn lippen. Wat een draak van een boek. Aan het eind maakte het me echt niet meer uit hoe het nou in elkaar gezeten heeft en wie wat had gedaan en waarom, als er maar een eind aan kwam, aan het gewauwel en de nieuwe praatjes en ontdekkingen die altijd in het duister hadden gelegen. Het is zo ongeloofwaardig door zijn ingewikkeldheid en te ingewikkeld om nog geloofwaardig zijn. Joshua Fleischer doet een beroep op psychiater James Cobb om te achterhalen wat jaren geleden in een Parijse hotelkamer was gebeurd. Was hij de dader? Of was er iets anders gebeurd? Daar wilde hij onder hypnose, geleid door Cobb achter zien te komen. Na de dood van Fleischer blijft de zaak de psychiater intrigeren en hij gaat op onderzoek uit naar de ware tragedie. Dan duiken er dagboekaantekeningen op waar eigenlijk kop noch staart aan zit, die zo ongeloofwaardig zijn, dat je je als luisteraar afvraagt wie zulke onzin kan bedenken en ze kan verkopen als een goed verhaal. De dagboekaantekeningen zijn van een vermeende onderzoeker (naar later bleek was de persoon niet echt een vermeende onderzoeker, maar lees het vooral zelf), die het in eerste instantie nalaat om aantekeningen, die in het appartement in een schoenendoos lagen, mee te nemen en te lezen. Die niet naar de naam vraagt van een onbekende die in zijn - geleende - appartement verschijnt. Dat spoor is alweer een dwaalspoor en zo gaat het maar door: vele personages werpen even zovele lichten op de zaak, maar het wordt onduidelijker en onduidelijker tot dan bij de ontknoping en je je helemaal hebt overgeven en het je echt niet meer uitmaakt hoe het afloopt. Krankzinnig, het zou verboden moeten zijn om zo'n boek uit te geven. Ter nuancering zou ik mee willen geven, dat dit boek zich niet leent als luisterboek, want ik kan me voorstellen dat wanneer ik het boek gelezen had, ik regelmatig pagina' s, hoofdstukken zelfs had teruggebladerd om te onderzoeken wat ik had gemist. Wat deed dat spookhuis nou in het verhaal? Waar komt Nicolas Perin ineens vandaan?
Wow !! Prachtig boek! Ik hou wel van historische romans, maar de één is niet met de ander te vergelijken. Dit boek is gewoon fantastisch! Ik ken de schrijfstijl van Simone vd Vlugt en ik hou veel van haar boeken. Totzover heb ik alle thrillers van haar gelezen, maar ook in dit verhaal kan je je helemaal verliezen. Het verleden wordt tot leven geroepen, de manier van leven, de waarde van geld en je leest hoe het Delftsblauw is ontstaan…. Heel interessant! Een product wat zo puur Hollands is en wat zeer geliefd is bij de buitenlanders. Het verhaal verteld dat Catrijn, die getrouwd is met Govert een zwaar leven heeft. Ze wordt door haar man mishandeld, ook tijdens haar zwangerschap en als gevolg daarvan moest ze haar kindje verliezen. Als hij doodgaat, mede door dronkenschap, vlucht ze naar een andere plaats om daar een nieuw leven op te bouwen. Maar, het verleden blijft haar achtervolgen in de persoon van Jacob. Hij chanteert haar, want hij schijnt gezien te hebben hoe Govert overleden is..Dit is het begin van een prachtig verhaal. Ik kon met geen mogelijkheid het boek weg leggen en heb hem in één dag uitgelezen. Heel erg jammer dat het boek uit is. Een passend einde, wat bij het verhaal hoort. Wat mij betreft is dit boek een dikke aanrader!! Aanraders 2015 Aanraders 2014 Aanraders 2013 Wow !! Prachtig boek! Ik hou wel van historische romans, maar de één is niet met de ander te vergelijken. Dit boek is gewoon fantastisch! Ik ken de schrijfstijl van Simone vd Vlugt en ik hou veel van haar boeken. Totzover heb ik alle thrillers van haar gelezen, maar ook in dit verhaal kan je je helemaal verliezen. Het verleden wordt tot leven geroepen, de manier van leven, de waarde van geld en je leest hoe het Delftsblauw is ontstaan…. Heel interessant! Een product wat zo puur Hollands is en wat zeer geliefd is bij de buitenlanders. Het verhaal verteld dat Catrijn, die getrouwd is met Govert een zwaar leven heeft. Ze wordt door haar man mishandeld, ook tijdens haar zwangerschap en als gevolg daarvan moest ze haar kindje verliezen. Als hij doodgaat, mede door dronkenschap, vlucht ze naar een andere plaats om daar een nieuw leven op te bouwen. Maar, het verleden blijft haar achtervolgen in de persoon van Jacob. Hij chanteert haar, want hij schijnt gezien te hebben hoe Govert overleden is..Dit is het begin van een prachtig verhaal. Ik kon met geen mogelijkheid het boek weg leggen en heb hem in één dag uitgelezen. Heel erg jammer dat het boek uit is. Een passend einde, wat bij het verhaal hoort. Wat mij betreft is dit boek een dikke aanrader!!
Dit boek kan mij niet echt bekoren. Ik vind het verhaal op zich wel goed en waar het zich afspeeld interessant maar ik kan me helemaal niet vinden in de schrijfstijl van deze schrijfster. Het zal wel aan mij liggen want iedereen vindt het schijnbaar een fantastisch boek, misschien ben ik er nu niet voor in de stemming dat kan ook. Het tweede deel wat in Amerika afspeeld vind ik helemaal niet meer leuk en ik ga er dan ook met "grote stappen, snel thuis" doorheen, want ik wil toch wel weten hoe het afloopt
Wat een goede boeken, echt spannend en een vleugje romantiek. Waarom worden die andere boeken niet in Nederlands uitgegeven? Eindelijk weer eens iets leuks te lezen. Wanneer komen die andere uit? Wacht er met smart op.
Anno Domini 892 belooft een boek te zijn waarbij het verhaal zich afspeelt in het jaar 892 , met het thema (ondertitel) "rauw geluk" en over "Het vergeten verhaal over heidenen, handelaren, duivelbanners en volksverhuizingen." De verhalen in het boek zijn inzendingen van een schrijfwedstrijd, het zijn de beste verhalen van de wedstrijd die zijn gepubliceerd. Nu wil het weleens voorkomen dat mensen met de deadline van zo'n wedstrijd in de stress schieten en door tijdgebrek niet meer toekomen aan een goede revisie van hun verhaal. Dat zou geen probleem moeten zijn, want bij voorgaande edities van de historische verhalen van Godijn was er volgens deelnemers een goede redactie. Helaas is die er dit jaar niet geweest. Er is wel redactie gepleegd, de verhalen zijn zonder medeweten van de schrijvers aangepast. Daarom is het moeilijk te zeggen of de (taal)fouten waarvan het wemelt de fout zijn van de schrijver of van de "redactie". Ik ben geen vaste lezer van historische verhalen, ik probeer er mijn weg in te vinden. Wat ik waardeer aan historische verhalen is dat ze historische gebeurtenissen vanuit een ander perspectief kunnen belichten. Dat ze geschiedenis laten leven. Dat je er iets van kunt leren. Dat vergt veel historische kennis van de schrijver, veel research. Wie geen historicus is, zal strategisch vaag moeten zijn over details omdat het beter vaag kan zijn dan niet kan kloppen. Het jaar 892 is een lastig jaar, zoals die hele periode. Er zijn maar weinig mensen die er echt goede kennis over hebben (zoals Kees Nieuwenhuijsen en Luit van der Tuuk), en zelfs zij geven regelmatig aan dat er veel giswerk aan te pas komt omdat goede bronnen over die tijd ontbreken. Ik had eigenlijk gehoopt op een wat spannende verhalen rondom dat giswerk, maar helaas blijven enkele schrijvers heel erg vaag. Het openingsverhaal Umars opdracht van Hay van de Munckhof is zo'n vaag verhaal. Er is één aspect dat naar de periode verwijst en dat is de naam van de heerser over Andalusië. En hoewel er het een en ander over die persoon bekend is (zie Wikipedia), is het in het verhaal een heel ander personage. Wat op zich niet zo verwonderlijk is, want dit verhaal is al eens gepubliceerd, namelijk in de bundel Traisha en het Ei van Hay van de Munckhof. Toen heette het nog Tar en dat verhaal deed in een ver verleden mee aan de Unleash Award. Het was toen nog een fantasyverhaal. Door de magie uit het verhaal te halen eindigt de bewerking Umars opdracht niet bevredigend, er wordt teveel aan het toeval overgelaten dat in het origineel juist spanning kreeg door je af te vragen in hoeverre de magie een rol speelde. Er zitten bepaalde details in het verhaal waarvan ik me afvraag of die authentiek zijn (en ik denk dus van niet). Dat is niet fraai voor wat pretendeert een bundel historische verhalen te zijn. Ook In de stilte van de kloostertuin door Marc Kerkhofs speelt vals, hoewel dat op een wat historischer manier is. Het verhaal speelt zich namelijk niet af in 892, maar vijf jaar later, in 897. Het verhaal is niet spannend, maar wel redelijk boeiend omdat het gaat over de Kadaversynode (waar ik voor het lezen niets van wist). De uitwerking van de personages had beter gekunt en de ontknoping had sterker gekund. Het is nu meer een vertelling dan een verhaal. Killian McNeil houdt het wel bij het juiste jaartal en bij historische feiten. Zijn hoofdpersoon is de uit de historie welbekende Hugo van Lotharingen en het personage komt overtuigend over gezien de geschiedenis van die persoon, hoewel de echte zielenroerselen van deze man natuuurlijk voor altijd verloren zijn gegaan in het verleden. Ik denk wel dat dit verhaal als een langer verhaal beter zou kunnen werken, door meer details te geven over de gebeurtenissen te Spijk en Prüm en sowieso meer licht te werpen op de politieke verhoudingen in die tijd. McNeil probeert het wel, en het verhaal is begrijpelijk, maar in zo'n kort verhaal is geen plek voor dat hele scala aan politieke intriges die hebben geleid tot de beschreven gebeurtenissen. Ter aanvulling kan Strijd om West-Frisia van Kees Nieuwenhuijsen worden gelezen, waarin dat politieke slagveld wel uitgebreid beschreven staat. Interessant vond ik De genadige grietman van Ronald van Assen. Hoewel ik niet weet in welke tijd het precies speelt, en ook niet of de details kloppen, komt het wel authentiek over. Enkele andere verhalen die ik las zouden zich in de periode hebben kunnen afspelen, maar geven geen details waaruit blijkt dat het in 892 speelt, en enkele verhalen zouden ook eeuwen eerder of later hebben kunnen zijn, of zelfs in geheel andere werelden kunnen spelen. Onvergeeflijk zijn enkele echte fouten voor "de Middeleeuwen", zoals de aanwezigheid van zigeuners (Roma), of tomaten. Dat duidt op een gebrek aan algemene ontwikkeling, zowel bij de schrijvers als bij de samenstellers van de bundel, in een bundel die pretendeerd historische verhalen te bevatten mag zoiets niet voorkomen. Als beginner in het genre hoop ik dat als ik een dergelijke fout maak, van die proporties, dat een gespecialiseerde redacteur op zijn minst zal vragen of zo'n feit klopt. Mijn eigen verhaal, Een maagd in de storm, speelt zich wel af in 892. De plaatsnamen zijn historische plaatsnamen, ik heb historische kaarten bestudeerd om de geografie in de vingers te krijgen, er wordt gerefereerd aan echte gebeurtenissen en ik heb flink lopen zoeken naar wat voor groenten er in de soep kunnen, historisch gezien. Uiteraard heb ik mijn ervaringen met het varen op een Vikingschip geprobeerd erin te verwerken, en mijn indrukken in diverse openluchtmusea als het Archeon en Hedeby. Want dat is de lol van het schrijven van historische verhalen: je leert er heel erg veel van. Maakt de research mijn verhaal een echt historisch verhaal? Dat denk ik niet. Ik zat hier en daar wel iets over het hoofd hebben gezien, en dat het meisje kan lezen en schrijven is misschien al wat ongeloofwaardig, hoewel niet onmogelijk. De volledige lijst met titels en auteurs vind je hier: http://www.maandvandegeschiedenis.nl/page/8748/anno-domini-892
Koffertje open, koffertje dicht! Ruth Wielockx Heb jij een koffertje waar je spulletjes instopt en overal mee naar toe neemt? Paard, Poes en Varkentje wel. Zij hebben ieder een koffertje vol met leuke dingetjes. Ontdek in dit nieuwste boek van Ruth Wielockx wat zij allemaal meenemen. Kijk met je zoon/dochter naar drie dieren en een koffer die daarbij staat. Van wie zou die zijn? Door onder het flapje te kijken zie je welke spulletjes erin zitten en kun je raden bij wie dit hoort. Koffertje open, koffertje dicht! is een kijk- en raadboek voor peuters. Vanaf de eerste bladzijde wordt hun nieuwsgierigheid geprikkeld. Door goed naar de inhoud te kijken en dit te combineren met de dieren, ontdekken ze van wie de koffer is. Daarna zien ze wat de eigenaar van de koffer met de spulletjes doet en mogen de kinderen kijken of alle spulletjes uit de koffer zijn afgebeeld. De afbeeldingen zijn kleurrijk en warm. De dieren zijn voor jonge kinderen meteen te herkennen. De bijbehorende tekst is voor jonge kinderen goed te begrijpen. Enkele woorden zijn vetgedrukt. Deze kun je tijdens het voorlezen herhalen om daarna aan je peuter te vragen dit op de afbeelding aan te wijzen. Na het lezen van Koffertje open, koffertje dicht! stopt jouw peuter dit boek vast en zeker in zijn koffer!
Hoewel ik veel gelezen heb over Dimitri Verhulst had ik nog nooit wat gelezen van Dimitri Verhulst. Ik moet eerlijk zeggen dat het niet mijn type boek is. De zinnen zijn prachtig en de tekst achterop ook, maar de inhoud spreekt mij niet aan. Het spijt me.
Korte inhoud: Het hart van America Singer behoort slechts toe aan één man, Aspen Leger. Door omstandigheden komt ze echter terecht in de Selectie en moet ze met 34 andere meisjes strijden om het hart van de prins, Maxon. America raakt bevriend met de prins en wil hem helpen in zijn keuze naar zijn ware, maar dan blijkt dat Maxon gevoelens voor America koestert... Mijn mening: Ergens was ik bang dat dit de zoveelste dystopische trilogie ging worden en dat er weinig origineel aan ging zijn. In veel aspecten doet het me wat denken aan The Hunger Games, zoals het kastensysteem, de rebellen en de liefdesdriehoek. Maar ik moet zeggen dat ik toch aangenaam verrast was door het verhaal, want het is ondanks de gelijkenissen met The Hunger Games toch een origineel verhaal. Vijfendertig meisjes vechten (niet in de letterlijke betekenis van het woord) om het hart van prins Maxon totdat hij die ene kiest. Ze halen alles uit de kast om hem te kunnen behagen, maar de prins moet vrij snel al meisjes naar huis sturen, dus een eerste indruk is zeer belangrijk. America Singer komt in de selectie terecht en sluit vriendschap met de prins, omdat haar hart toebehoort aan Aspen. Ze belooft de prins om hem te helpen in zijn keuze en duidt Marlee aan als een interessante kandidate. Maxon en America groeien steeds meer en meer naar elkaar toe en America komt helemaal in een emotionele roetsjbaan terecht, wanneer Aspen op het kasteel verschijnt. De Selectietrilogie heb ik altijd al de "jurkentrilogie" genoemd omwille van de jurken op de kaft. Ook in het verhaal spelen die jurken een belangrijke rol, want de nieuwe prinses moet een mooi voorkomen hebben. Daarom vraag ik me ergens af waarom deze trilogie nog niet verfilmd is, want ik denk dat er potentieel in zit om een film van te maken. Visueel zou het zeer mooi zijn met al die jurken. De Selectie leest zeer vlot (ik heb het boek op zes dagen uitgelezen en als ik de tijd had gehad, ging het nog sneller uit geweest zijn) en Kiera Cass blijft verrassen met onverwachte wendingen in het verhaal. Ondertussen heb ik het tweede boek ook al uit (recensie volgt) en ik moet zeggen, het blijft spannend en het smaakt naar meer. Ondertussen heeft Kiera Cass er ook al een vierde en vijfde deel (dat laatste deel is onlangs verschenen) aan gebreid en ik wil ze zeker lezen en hoop dat het even interessant en spannend zal blijven.
Het boek is aangrijpend, maar helaas niet geheel correct. Zelf heb ik de rechtzaak gevolgd betreffende dit boek, waaruit bleek dat vele onderdelen niet konden zijn gebeurd en zelfs tegenbewijs bestond. Het meisje heeft een wereldsefantasie. Toch geeft het jonge meiden wel een waarschuwing, want helaas gebeurd het in Nederland nog steeds. Verhaal lijn: goed, maar omdat het als 'waargebeurd' wordt verkocht, terwijl dit niet zo is toch maar twee sterren.
In ‘Zomermeisjes’ moet rechercheur Lot van Dijk de moord op een jong meisje onderzoeken. Het lijk wordt gevonden op een afgelegen plek in het bos en de omstandigheden zijn op z’n zachtst gezegd bizar. Lot is een relatief nieuw lid van het korps in Twente en moet opboksen tegen allerlei vooroordelen. Ze is een profiler en dat specialisme wordt met enige argwaan bekeken. Omdat Lot er zeker van is dat ze te maken heeft met een seriemoordenaar en dat er meer slachtoffers zullen vallen als er niet snel gehandeld wordt, dringt een doortastend onderzoek zich op en kan ze niet zomaar over zich heen laten lopen door haar collega’s. Het boek kent een beetje een aarzelende start, alsof auteur Jobien Berkouwer voorzichtig de grenzen van haar schrijfkunst aftast. Na een paar hoofdstukken begint het verhaal echter vlot te lopen en wordt de lezer meegezogen in het onderzoek. De plot zit goed in elkaar, maar is weinig verrassend. Er worden veel hints weggegeven over de dader en hoewel Berkouwer de lezer op het verkeerde been probeert te zetten, slaagt ze daar niet helemaal in. Hierdoor heeft het boek ook een paar losse eindjes, maar omdat ze de spanning mooi weet op te bouwen en het hoofdverhaal wel gedegen afwerkt, stoort het niet. Het had iets krachtiger kunnen zijn als de auteur een tikje meer aandacht had besteed aan de psychologie van de slachtoffers. Het boek start wel op deze manier, maar verderop wordt dit aspect verwaarloosd. Een kleine gemiste kans. Zenuwslopend is dit boek niet, wel overtuigend en het weet de aandacht vast te houden. Berkouwer verdient een applausje voor het atypische einde van haar boek, waar hier uiteraard niets over wordt verklapt, en voor haar hoofdpersonage Lot van Dijk. De jonge rechercheur is weliswaar erg overtuigd van haar eigen kunnen en een tikje zelfingenomen, ze is niet zonder fout. Ook is het een leuk gegeven dat de auteur het verhaal weg heeft gehouden uit de grootstad en Twente koos als setting. ‘Zomermeisjes’ is het debuut van Jobien Berkouwer, een juriste en voormalig hoofdinspecteur van politie. Ze houdt zich ook zelf bezig met profiling en liep al een tijdje rond met het idee om een boek te schrijven.
of raakt de schrijver een beetje uitgeput in het verzinnen van nieuwe, spannende belevenissen, avonturen of verhaallijnen.,Eric Van Lustbader, geboren in 1946 in New York, is een auteur van thriller-, spionage- en fantasyromans. Hij schreef vele internationale bestsellers en zijn boeken zijn in meer dan 20 talen vertaald. Na de dood van Robert Ludlum in 2001 werkte (o.a.) Eric Van Lustbader verder aan zijn boeken. Op verzoek van de vele fans van Ludlum én van zijn erven schreef Eric Van Lustbader een nieuw verhaal rond Jason Bourne en wel Het Bourne testament. Daarna volgden nog Het Bourne verraad, De Bourne sanctie, De Bourne misleiding en nu De Bourne missie. In De Bourne missie heeft Jason Bourne nog steeds last van zijn geheugenverlies. Hij heeft een ring in zijn bezit die zeer gewild blijkt te zijn. Jason weet alleen niet meer van wie hij deze ring gekregen heeft en waarom. Tevens is een aantal personen op zoek naar een laptop die Jason ook in zijn bezit heeft gehad. Maar aan wie heeft hij deze laptop gegeven? Klaarblijkelijk leiden deze ring én laptop naar een grote schat. Tijdens zijn jacht naar meer informatie begint echter, héél langzaam maar zeker, een aantal puzzelstukjes op zijn plaats te vallen. In De Bourne missie treffen we weer een aantal oude bekenden aan. We krijgen de geijkte achtervolgingen en uitschakelingen en dit alles, samen met het ietwat magere en weinig vernieuwende verhaal, maakt De Bourne missie niet zo ingenieus als de andere Bourne verhalen. Wellicht raken we als lezer ietwat verzadigd, of raakt de schrijver een beetje uitgeput in het verzinnen van nieuwe, spannende belevenissen, avonturen of verhaallijnen. Dit Bourne boek is mijns inziens in ieder geval niet meer zo sprankelend als de eerste boeken in deze serie. Typisch is dat Jason nog steeds leidt aan geheugenverlies, maar aan het einde van het verhaal weet hij zich opeens weer alles te herinneren: hij gaat de laptop ophalen bij iemand aan wie hij deze in verzekerde bewaring heeft gegeven en weet ook weer hoe hij de personen, die in deze laptop geïnteresseerd waren, om de tuin heeft geleid. Ook alles wat met de ring te maken heeft, weet hij zich opeens weer te herinneren. Nogal ongeloofwaardig. Nee, De Bourne missie kan mij helaas niet overtuigen; ik ben zelfs ietwat teleurgesteld. Wellicht verwachtte ik te veel omdat de eerdere boeken in de Bourne cyclus van formaat zijn.
Dit boek maakt deel uit van een trilogie. Je kunt de boeken in principe apart lezen, want elk boek gaat over ander personages. Maar ik raad je aan om ze op volgorde te lezen. Ik heb dat namelijk niet gedaan. Ik heb eerst deel 3 gelezen en daarna pas deel 2. Ik dacht namelijk dat het allemaal losse delen waren. Achteraf vond ik dit best wel jammer, want de personages uit de voorgaande boeken komen weer terug in de vervolgdelen. Lola Nolan’s grootste angst komt uit. De Bell-tweeling Calliope, haar voormalige beste vriendin, en Cricket, haar eerste liefde en haar eerste gebroken hart, komen weer naast haar te wonen, net nu ze gelukkig. Ze heeft een bijbaantje bij de bioscoop met leuke collega’s, een beste vriendin Lindsey en een stoer, maar lief vriendje Max. Lola heeft het gevoel dat haar hele wereld op de kop komt te staan. Kan ze gewoon vrienden met Calliope en Cricket zijn of is de pijn van het verleden nog te veel? Door de verschijnen van de tweeling komt er niet alleen een pijn uit het verleden weer vrij, maar ook de twijfel wie ze zelf eigenlijk is. Een lekker ontspannen boek vol liefde, problemen, vriendschappen en mode. Dit boek vond ik persoonlijk minder dan het eerste en derde deel van de serie. Vooral het eerste deel heeft veel indruk op mij gemaakt. Daarom vind ik het ook zo geweldig dat Anna en St. Clair in dit deel weer terug kwamen. Nu wel op een geheel andere manier dan in het eerste deel. In dit boek zijn ze bij-personages. Jammer genoeg. Ik zou het totaal niet erg vinden om nog een verhaal over hun te lezen. Lola heeft minder indruk op mij gemaakt. Ik voelde op de een of andere manier minder met haar mee dan met Anna en Isla. Ik denk dat dat te maken heeft met dat ik zelf meer op Anna en Isla lijk qua persoonlijkheid, waardoor ik sneller met hen mee voel dan met Lola. Het hele boek draait om de situatie tussen Lola en Cricket en daar zit, denk ik, ook een probleem, die ik heb met Lola heb. Ze heeft een probleem met Cricket en iedereen weet wat de oplossing is en zij zelf ook, maar dat wil ze niet toegeven. Het hele boek denkt ze: “Ik heb een probleem.”, maar dan doe je daar toch iets mee. Pas tegen het einde doet ze dat. Wat ik wel leuk vind aan Lola is haar creatieve kant. Ze gelooft niet in kleding, maar in kostuums. Ze maakt haar eigen kleding. Elke dag heeft ze weer een geheel andere outfit aan. De ene nog gekker dan de ander. Ik ben zelf een beelddenker, dus ik zie al haar outfits voor. Dat vind ik eigenlijk ook een van de mooie dingen aan lezen. Je kunt een geheel nieuwe wereld voor jezelf verzinnen. Het heeft ook best wel wat lef om elke dag in een kostuum te dragen, want mensen zullen altijd een mening over je hebben. Je valt op deze manier heel erg op, maar daar geeft Lola helemaal niks om en dat respecteer ik wel weer aan haar. Het boek kent heel veel verschillende soorten liefde. Het maakt je duidelijk dat liefde niet iets moeilijks hoort te zijn. Liefde is makkelijk als je de juiste persoon gevonden. Het maakt dan niet uit of het om een jongen of een meisje gaat. Zo is Lola opgevoed door twee vaders, die heel veel van haar houden, maar ook van elkaar. Het enige wat dan nog uitmaakt is dat je om elkaar geeft, dat de liefde echt is. Zoals ze in het boek zeggen je imperfecties zijn voor de ene persoon een probleem, maar voor een ander persoon maken ze je perfect voor hem of haar. Het boek is een beetje voorspelbaar, maar dat verwacht jij eigenlijk bij dit soort boeken. Het gaat niet om de spanning of het avontuur in het boek, maar om de gevoelens die de personages voor elkaar voelen en de reis naar deze gevoelens toe. Het draait er om dat het je een gelukkig en verliefd gevoel geeft, terwijl je het leest. Het is jammer dat je in de boek zo weinig te lezen krijgt over de liefde tussen de twee juiste personen in dit boek.
Al bij de eerste pagina's ergerde ik me aan de schrijfstijl, en ik moest me echt door het boek heen worstelen en heb vaak overwogen of ik niet gewoon een ander boek zou lezen. Het plot is goed uitgedacht, en verrassend, maar alles gaat te snel en soepel en alles is net wat te toevallig. Alles is volgens de regeltjes, de karakters, die geen overigens zich niet ontwikkelen gedurende het hele boek, en de schrijfstijl, waaraan je duidelijk kan zien dat het een debuut is. Het lijkt net of Van Beek het gevoel wilde geven van Magnus van Arjen Lubach, maar daar verschrikkelijk in gefaald is.
De nieuwe roman van Alex Boogers (1970) heeft een vertrouwde, indringende opening: “Dat gedrocht is niet van mij”, zegt de vader van Harvey bij diens geboorte. Die groeit op met het litteken van de afwijzing, drankmisbruik en geweld. Gelukkig gelooft zijn moeder wel in hem, evenals huisvriend Angelo, die boeken voor Harvey meeneemt. Harvey is groot en zwart, woont in een achterstandswijk en praat nauwelijks, omdat zijn vader hem geleerd heeft zich koest te houden. Veel mensen zijn bang voor hem en denken dat hij dom is, maar dat is hij niet. Hij observeert veel en denkt na. Zijn buurmeisje Amy heeft het ook moeilijk. Haar joodse vader is al jong overleden en haar stiefvader vindt ze een monster. Ze is intelligent, sensitief en kunstzinnig. Haar docenten beeldende kunst en maatschappijleer stimuleren haar om kritisch te denken en zich uit te drukken, maar thuis en op straat heeft men geen oog voor haar kwaliteiten. Haar ouders vinden haar zelfs vreemd en sturen haar naar een psycholoog, maar die vindt ze nep. In de polder en op het dak van de flat zoekt ze rust. Daarnaast is er een oude man, Jacob, die na de dood van zijn vrouw de polder intrekt om een ijsvogel te spotten, de magie te zien in kleine wonderen. Hij treft Amy in het meer aan, met haar zakken vol zware stenen en voelt zich geroepen om haar te redden. Tussen hun ontmoetingen en gesprekken door blikt hij terug op zijn jeugd en huwelijk. Ook hij werd als kind verwaarloosd, maar kreeg als volwassene een vrouw om voor te zorgen. Ter compensatie voor hun kinderloosheid maakten ze vele reizen en probeerden ze in verre landen iets te betekenen voor kinderen. Toen zijn vrouw dement werd, zei ze vaak tegen hem dat hij op de kinderen moest passen. Zo raken de levens van drie eenzame mensen die de wind niet in de rug hebben, met elkaar vervlochten in deze schrijnende en ontroerende roman. Wie het werk van Boogers kent, komt veel thema’s en motieven uit zijn vorige romans tegen: het leven in een afbraakbuurt, de afwijzing door een ouder, gewelddadigheid, anders zijn, vooroordelen, stimulerende docenten die een gidsfunctie vervullen en het ontwikkelen van eigenwaarde ondanks alle tegenslag. Nieuw in deze roman is de ouderdom van Jacob en de dementie van diens vrouw. Dit levert een liefdevol portret op. Ook het gebruik van open plekken, flashbacks en perspectiefwisselingen komt bekend voor. Aan de ene kant wekt dit spanning op, waardoor je verder wil lezen. Je wil weten hoe het verder zal gaan met Harvey, waarom Amy stenen in haar zakken heeft gedaan, waarom ze niet meer naar school gaat en zich steeds vreemder gaat gedragen. Waarom gaat ze op het dak van de flat liggen en waarom staat Jacob met zijn jachtgeweer in de aanslag op de uitkijkpost? Aan de andere kant zorgt de veelvuldige wisseling van perspectief ook voor verwarring. Van alle drie lees je hun gedachten in de ik-vorm en de wisselingen worden nergens aangekondigd, waardoor je – zeker in het begin- even niet weet wie er aan het woord is en in welke tijd van het verhaal je zit. Vooral wanneer de wijze lessen van de leraar maatschappijleer aan bod komen, duidelijk de spreekbuis van de schrijver, kun je je afvragen of Boogers niet te veel in het boek heeft gestopt. Wie nog niet eerder iets van deze schrijver heeft gelezen, kan daarom beter beginnen met een eerder boek, bijvoorbeeld Alleen met de goden, waarin een centrale hoofdpersoon gevolgd wordt. Voor de fans is deze roman daarentegen een feest van herkenning.
De grote droom van Tom Clancy was een loopbaan als militair. Omdat hij vrij slechte ogen had, hij leed aan myopie, was dit een utopie en belandde hij na zijn studie in het verzekeringswezen. Ook had hij een nieuwe droom: het schrijven van een roman. Dat werd The hunt for Red October, dat in 1984 verscheen. Het boek kreeg goede kritieken en verkocht niet slecht. Pas vanaf het moment dat president Ronald Reagan het boek aanprees als perfect werd Clancy wereldberoemd en daarmee één van de meest succesvolle Amerikaanse schrijvers. Veel van zijn werk schreef Clancy samen met coauteurs. Strijdpunt is de nieuwste thriller die op naam van Clancy is uitgebracht, maar geschreven is door Peter Telep. Het Ghost Recon-team is een geheimzinnig, maar ook dodelijk, onderdeel van het Amerikaanse leger. Het bestaat uit militairen die nergens voor terugdeinzen en geweld niet schuwen. Als in Colombia een CIA-officier door de FARC ontvoerd is, krijgt het Ghost-team de opdracht hem uit handen van de rebellen te redden. Tijdens hun reddingsoperatie ontdekken ze dat de rebellen samenwerken met fundamentalistische moslims en drugskartels. De fundamentalisten hebben een angstaanjagend doel: macht en controle op een aantal strategische plekken in de Indische Oceaan, maar ook het stoppen van de oliehandel. Voor Zuid-Amerika is dit financieel lucratief, maar daarnaast zal het grote nadelige gevolgen hebben voor de rest van de wereld. Het Ghost-team zet de achtervolging in en krijgt daardoor te maken met hun vijanden. Strijdpunt is de derde thriller in de Ghost Recon-serie. De boeken in deze serie zijn gebaseerd op de gelijknamige videogames. Deze games, die onder de categorie shooter-games vallen, blinken vooral uit door de overdaad aan geweld, maar militaire strategieën maken ook deel uit van dergelijke spellen. Dat deze beide ingrediënten eveneens in het boek voorkomen, is onvermijdelijk. Ze zorgen er echter niet voor dat het verhaal actie uitstraalt, laat staan dat er spanning in zit. Wat wel heel erg duidelijk naar voren komt, is dat de leden van het Ghost-team geweld lijken te verheerlijken, ze vinden het fantastisch en genieten ervan. Een ander opmerkelijk feit is dat het boek overladen is met technische details van de hightech apparatuur die gebruikt wordt. Misschien interessant voor iemand die hierin geïnteresseerd is, maar voor de lezer die hier niets of weinig mee heeft, is het saaie kost. Deze apparatuur, vooral wapens, wordt wel nader verklaard, maar die uitleg straalt uit dat het letterlijk uit de Wikipedia overgenomen is. Gedetailleerde omschrijvingen van situaties of handelingen komen sowieso erg vaak voor in het verhaal. Een aantal daarvan doet zelfs helemaal niet ter zake. Het gevolg daarvan is dat de aandacht van de lezer afneemt. Om het verhaal realistisch te laten zijn, heeft de auteur actuele en minder actuele gebeurtenissen in het boek verwerkt. In veel boeken werkt dit, maar niet in Strijdpunt. Een belangrijke oorzaak daarvan is dat het verhaal zich in te veel landen, maar ook in een te korte tijd, afspeelt. Het ene moment bevindt het team zich nog in Colombia, niet veel later in het Midden-Oosten en kort daarop alweer in Azië. En overal waar ze komen ontstaat een gewelddadige strijd die door het team succesvol wordt afgesloten. Het Ghost-team krijgt te maken met diverse crisissituaties, maar omdat dit er veel te veel zijn, zorgt het alleen maar voor verwarring. Het wordt daardoor bijzonder rommelig en ook te onwaarschijnlijk om voor realistisch door te kunnen gaan. Het lijdt geen enkele twijfel dat Clancy en zijn coauteurs goede en succesvolle boeken geschreven hebben. Toch lijkt het erop dat de hoogtijdagen achter de rug zijn. Met als dieptepunt de boeken die gebaseerd zijn op een serie videogames, waar Strijdpunt dus deel van uitmaakt. In feite is het een boek dat nooit geschreven had moeten worden.
Dit prachtige boek met fleurige kaft heb ik gewonnen hier op Hebban.nl. Het boek is ontzettend goed in elkaar gezet qua opvolging van hoofdstukken. Voor mij, iemand die moeite heeft zich te binden, was het een zeer confronterend boek. Aan de andere kant, ik weet nu dat ik geen slachtoffer hoeft te zijn van die angst. Ik heb handreikingen gekregen. Door de makkelijke duidelijke taal en hele heldere voorbeelden die gebruikt worden, heb ik mijn eigen handelen goed kunnen analyseren. Enkele weken geleden is er een heel waardevol mens mijn leven ingelopen en ik merk nu al dat ik veel aan de tips en bewustmakingen in het boek heb. Dankjewel Hannah Cuppen! Voor het delen van je kennis en het schrijven van dit boek. Dankjewel Hebban.nl, dat ik dit boek gewonnen heb, op het juiste moment!
Henry Thoreau trekt zich in 1845 terug in de bossen bij Concord (Massachusetts, VS) waar hij aan de oever van Walden Pond een hut bouwt om zo bescheiden mogelijk te léven. Dat laatste houdt voor hem in: lezen, denken, schrijven en in zijn eigen levensonderhoud voorzien (bonen telen). Om zich heen ziet hij immers hoe zijn dorpsgenoten een leven lang aan hun werk gebonden blijven om in hun materiële behoeften te voorzien. Met zijn project wil Thoreau aantonen dat het mogelijk is om een grote mate van vrijheid te verkrijgen met een minimum aan arbeid. Hij slaagt erin om met de opbrengst van de bonen die hij teelt rond te komen en voldoende tijd over te houden om te filosoferen en … te niksen (wat vaak hetzelfde is). In Walden & de plicht tot burgerlijke Ongehoorzaamheid - dat hij achteraf schrijft - laat hij de lezer delen in de inzichten die het kluizenaarschap hem opleverden. Hij vertelt over uiteenlopende aspecten die hem in die twee jaar hebben beziggehouden: o.a. lectuur (wat is goede lectuur?), eenzaamheid en bezoek (wat betekent alleen zijn en wat is écht bezoek?), bonen kweken (wat leert je het werk op het veld?), het dorp (hoe zwaar weegt de afzondering van de gemeenschap?), de jacht en de visvangst (wat eet een gecultiveerd mens -niet -?), hogere wetten (hoe ga je om met natuurlijke driften?), de natuur ( welke impact heeft de natuur op de mens -o.a. in De Meren-? ) … Omwille van zijn afzondering, speelt de natuur een bijzonder grote rol in zijn beschrijvingen en overwegingen. Misschien is Walden daardoor, nog meer dan een filosofisch werk, een ode aan de natuur. Thoreau mag er dan aparte ideeën op nahouden, écht filosofisch wordt hij zelden. Daarvoor spreekt hij zichzelf –zoals vertalter Anton Haakman in zijn nawoord terecht opmerkt- net iets te vaak tegen en zijn zijn ideeën niet helder genoeg. Mooi is wel zijn oproep (Besluit) om voor jezelf te denken, de platgetreden paden te durven verlaten en je eigen rechtvaardige wetten te volgen. Dat laatste is meteen ook de inzet van het toegevoegde essay: de Plicht tot burgerlijke Ongehoorzaamheid. Daarin wraakt hij de Amerikaanse staat omwille van de in stand gehouden slavernij. Is Walden & de plicht tot burgerlijke Ongehoorzaamheid (geschreven in 1854 nota bene!) vandaag überhaupt nog leesbaar? De doorgewinterde lezer komt er zeker door, al zou Thoreau -met een goede redacteur naast zich- vandaag wellicht behoorlijk wat passages schrappen. Let wel, bepaalde hoofdstukken zijn pareltjes. Denken we aan De Meren waarin Thoreau sublieme pastorales neerzet. Heeft Thoreau nog een boodschap voor de eenentwintigste-eeuwse lezer? Alleszins. Meer dan ooit viert het materialisme hoogtij en net daar maakte Thoreau met zijn experiment een punt: “weg met materiële ballast. Een minimum aan voedsel en beschutting kan volstaan om het geluk te vinden.” Laat dat net de boodschap zijn van filosoof Jan-Hendrik Bakker die met zijn werk In Stilte (uitgeverij AtlasContact, 2015) tot ditzelfde besluit komt: geluk ligt niet in het materiële, maar ‘volheid’ is te ervaren in de natuur en de medemens … Om dit te vinden, moeten we echter onze levenswijze dratisch veranderen. Misschien is de lectuur van Thoreaus Walden & de plicht tot burgerlijke ongehoorzaamheid daarvoor alleen al een goede aanzet? http://iboek.weebly.com/recensies/walden-de-plicht-tot-burgerlijke-ongehoorzaamheid-henry-david-thoreau
Enige tijd geleden las ik Geld of geluk van Dani van Doorn. Vanaf de eerste bladzijde zat ik meteen in het verhaal. De personages zijn goed neergezet en het verhaal is ontroerend. Ondanks de problemen die de ziekte van een van de hoofdpersonen en de directe, dramatische gevolgen daarvan, weet de auteur dit knap neer te zetten en ook de humor daarbij niet te vergeten, want hoe verdrietig het uiteraard is, grappige momenten zijn er ook. Hoewel de auteur nooit de bedoeling heeft gehad mensen met haar boek aan het huilen te maken, is het mij wel overkomen. Dikwijls was ik zondanig ontroerd dat ik het lezen moest staken. De ziekte van een van de hofdpersonen, deed mij vaak herinneren aan mijn eigen vader, die leed aan de ziekte van Alzheimer. Iets totaal anders, maar toch waren er zeker momenten van herkenning. Een fantastisch boek dat ik zeker nog eens wil lezen.
Voordat ik je los laat is een young adult die boeiend is geschreven, maar veel verliest door het gebrek aan geloofwaardigheid. Het geheim van het stadje, waar de hoofdpersonage langzaam achterkomt, is een fenomeen wat weliswaar in afgelegen gebieden kan voorkomen, toch leest het ongeloofwaardig. En dit word naarmate het einde alleen maar versterkt! De climax is daarom teleurstellend. De hoofdstukken zijn aangenaam kort. Er komen echter ook hoofdstukken voor die geschreven zijn uit een soort ‘film aanzicht’ of een externe personage waarvan we niet weten wie het is. Deze hoofdstukken zijn erg raar omdat de leesstijl niet overeen komen met de rest van het boek. Ze hebben daarom geen toegevoegde waarde. Positief is dat je wel inzicht krijgt in geestelijke gezondheid als je daar weinig over weet. Het boek leest lekker weg!
De eerste keer dat ik over dit boek hoorde, sprak het me eigenlijk meteen al aan. Ik ben zelf immers ook regelmatig op anime conventies te vinden. Ik had in dit boek dan ook vaak zoiets van 'Ja! Dat herken ik gewoon!'. Echt een heerlijke ervaring! Lees mijn volledige recensie op www.Faeraphel.nl
Ik had enorm grote verwachtingen na het lezen van zijn debuutroman, maar ik heb het gewoon niet uitgelezen, jammer, een echte teleurstelling.
De cliffhanger waar Jager mee eindigt is de perfecte opening om een nieuw deel mee te beginnen! Ember blijft vechten tegen Talon en haar broer Dante, die steeds verder opgeslokt wordt door de organisatie. Hij speelt een grote rol in de onaangename verrassing die Talon in petto heeft voor de wereld.... Zijn Ember en haar bondgenoten klaar om de 'oorlog' op een heel niveau te voeren en zo een stokje voor de heerschappij van Talon over de hele wereld te steken? Julie Kagawa heeft een grote verbeeldingskracht....dat is één ding wat zeker is. Een reeks schrijven over een uitgemolken onderwerp als draken, is volgens mij een heel moeilijke taak, zeker als je de lezer wil blijven verrassen en wil blijven boeien. Het is natuurlijk de bedoeling dat er voldoende prikkels zijn zodat het volgende boek óók wordt gelezen! Naar mijn bescheiden mening slaagt Julie volledig in haar opzet en blijft de reeks spannend en vernieuwend. Af en toe gooit ze er totaal nieuwe elementen in die je als lezer telkens weer met open mond achterlaten. Zelf heb ik de vier boeken achter elkaar aan gelezen en daardoor vervagen de grenzen tussen de verschillende delen een beetje. Dat is helemaal niet erg, maar dan vind ik het soms moeilijk een recensie te schrijven die alleen over één deel gaat. Je hebt als lezer toch al een beeld gevormd door de vorige drie delen en dat is niet meer los te koppelen per individueel boek. Het leesplezier begint al bij de cover. Deze is met zorg ontworpen, dat zie je zo. Het prachtige reliëf dat de indruk van drakenschubben geeft, met de simpele opdruk, schreeuwt gewoon om opgepakt te worden in een boekenwinkel. De verschillende hoofdstukken zijn weer, zoals de voorgaande delen, verteld vanuit het oogpunt van de verschillende personages. Dit blijft een goede manier om de lezers meer in het verhaal te trekken en een groter spanningsveld te creëren. Omdat het verhaal zich zo altijd op meerdere plaatsen afspeelt (de personages zijn nooit allemaal op dezelfde plek) vraag je je steeds af wat er nu ergens anders gebeurt. Ember maakt in dit deel een grote karakterontwikkeling door. Waar ik haar in de vorige delen een beetje 'verwend' vond, is ze nu echt volwassen aan het worden. Het is mooi om te zien hoe het belangrijkste fragment in die ontwikkeling ook een knap staaltje perspectiefwisseling is. Het was voor mij hét mooiste fragment van de vier boeken. Ik kijk zeker uit naar het vijfde deel, wat de grande finale moet worden van deze Talon saga. Hoeveel tricks heeft Julie nog in de hoed zitten? Hoe loopt dit allemaal af voor Ember? En voor wie kiest ze nu uiteindelijk?
‘Met dit boek wil ik lezers die gepest worden of werden, hoop geven, zodat ze net als Crystal tot bloei kunnen komen.’ Susanne van den Beukel-Hendriks schrijft, naar aanleiding van de dood van Michael Jackson, haar roman Verdraaid goed. Lukt het haar met haar dj-verhaal gepeste lezers hoop te geven? Crystal is negentien wanneer ze start met haar vervolgopleiding. In eerdere schooljaren werd ze erg gepest en dat heeft haar onzeker en soms ronduit negatief gemaakt. Dan ontdekt ze haar droom: als dj platen draaien. Broer Ruben schaft een draaiset aan en Crystal kan aan de slag. Wanneer haar broer een eerste feest regelt waarop Crystal als 'prof' mag draaien, lijkt er een toekomstdroom uit te komen. Beetje bij beetje wordt ze succesvoller in de wereld van de dj's. Kan Crystals carrière als dj haar verleden doen vergeten? Helaas komt het in concept boeiende verhaal in Verdraaid goed allesbehalve redelijk uit de verf. Het grootste deel van het probleem vindt zijn oorsprong in de gehanteerde schrijfstijl. Vanaf de eerste bladzijde overlaadt Van den Beukel de lezer met nutteloze verhaaldetails en heeft ze de neiging elke open plek in het verhaal dicht te smeren. Keer op keer haalt ze de lezer uit het verhaal door gebeurtenissen te voorzien van onnodige verklaringen: ‘Dat helpt haar niet veel verder, want het belangrijkste wat je moet hebben is apparatuur en die heeft ze natuurlijk niet.’ Bovendien zorgt een overmatig gebruik van komma's ervoor dat veel zinnen geen natuurlijke tendens hebben: Van den Beukel plaatst pauzes waar ze niet horen en omgekeerd. Grote delen van het boek worden gekenmerkt door een te zakelijke schrijfstijl waarbij de auteur grossiert in het gebruiken van verklarende of redengevende signaalwoorden, terwijl ze de lezer op andere momenten de lezer op een erg kinderlijke manier aanspreekt. Louter het functioneel inzetten van dj-begrippen lijkt het verhaal, als het gaat om de schrijfstijl, enigszins te kunnen redden: de lezer waant zich in de wereld van de dj’s. Maar niet alleen de schrijfstijl maakt Verdraaid goed een tot onaantrekkelijk boek. Ook hoofdpersoon Crystal zorgt direct voor problemen. Pestslachtoffer Crystal roept om sympathie. Ze zorgt met haar gedrag echter eerder voor antipathie bij de lezer. Ze is zo flinterdun beschreven en onvolledig uitgewerkt dat ze niet meer wordt dan een papieren personage. Niemand kan haar echt begrijpen. Ja, ze zoekt medelijden door haar ellendige verleden expliciet te benoemen, maar ze krijgt het niet. Door de gebrekkige typering mist ze diepgang, wordt haar gedrag soms ronduit ongeloofwaardig en lijken opmerkingen niet te rijmen met eerdere opmerkingen. Geen lezer kan begrijpen dat ze niet genoeg geld heeft voor een simpele maaltijd, maar tegelijkertijd wel overweegt een dj-set te kopen. Geen lezer begrijpt haar uit de lucht vallende negatieve opmerkingen helemaal: ‘Weer mislukt, net als haar hele leven.’ Langzaam verwordt Crystal de vrouw van het hollen of stilstaan. De vrouw van het wereldse geluk of de diepste ellende. Alle hoop lijkt nu nog gevestigd op het verhaal zelf. Helaas lijkt ook dit gedeelte Verdraaid goed eerder af te breken dan op te bouwen. Waar het verhaal in concept veel ruimte biedt om uit te groeien tot iets moois, blijft het in Verdraaid goed niet meer dan een mager verhaal. Van den Beukel focust zich, terecht, op Crystals verhaal als dj, maar verliest daarbij andere verhaalelementen, zoals de schoolcarrière van Crystal en haar leven als sporter of koerier regelmatig uit het oog. Het gevolg is een discontinu verhaal waarbij de school-, koerier- en sportfragmenten fragmentarisch aangehaald of vergeten worden. Tegelijkertijd bevat het verhaal diverse ronduit ongeloofwaardige gebeurtenissen en wordt het door de (soms te) grote tijdsprongen onaantrekkelijk om met grote interesse te lezen. Jammer, want de goede basis is er. Of Verdraaid goed de lezers echt hoop kan geven, is de vraag. De onaantrekkelijke schrijfstijl, de flinterdunne hoofdpersoon en het matig uitgewerkte verhaalconcept doen het verhaal in ieder geval weinig goeds. Hoewel het boek vanaf een derde interessanter wordt en Crystal meer sympathie wint, lijkt het kwaad daarvoor al geschied.
Yes, wat een fijn boek weer om gelezen te hebben! Vanaf de eerste pagina zit je er helemaal in en kan je het boek gewoon niet meer wegleggen. Dompel jezelf onder in de wondere wereld van Lize en Nate in het mooie Frankrijk en leef met ze mee. Weer eentje voor op de favorieten lijst!
Toen ik aan “Bloed op sneeuw” begon had ik – met uitzondering van zijn jeugdboeken – nog niet eerder iets van Jo Nesbø gelezen. Zijn reeks over Harry Hole is nog onontgonnen terrein en dit dunne boekje leek mij wel een mooi moment om kennis te maken met zijn thrillers. Al jaren hoorde ik mensen in mijn vrienden- en kennissenkring over elkaar heen duikelen van bewondering en zag ik vrijwel uitsluitend lovende recensies voorbijkomen. Het werd dus tijd om zelf eens een oordeel te vormen. Ik was er klaar voor. Had er zin in. Een nieuwe held. Jo Nesbø. Na “Bloed op sneeuw” zou ik dan meteen aan zijn andere boeken kunnen beginnen. Niet dus. Ondanks het beperkte aantal pagina’s heb ik mij moeten dwingen om het einde te halen. Het was op sommige momenten een kwestie van wanhopig tegen de stroom in worstelen en meerdere keren heb ik overwogen om het maar gewoon op te geven. De schrijfstijl van Nesbø was prima, maar het verhaal zelf wist mij geen moment te pakken. Huurmoordenaar Olav bleek een man zonder inhoud. Hij was gespeend van iedere vorm van humor, had niets interessants te vertellen, maakte nergens ook maar een beetje indruk en kon het dunne verhaal van de auteur op geen enkele manier dragen. Een verhaal zonder ziel. Zonder inspiratie. “Bloed op sneeuw” bevat alleen maar woorden en zinnen maar geen samenhangend geheel. Het is natte sneeuw dat niet blijft liggen en waarmee je dus uiteindelijk weinig mee kan beginnen. Eigenlijk is het helemaal geen boek maar meer een concept voor wat misschien ooit een boek had kunnen worden. Als Nesbø zich de tijd had gegund om het op een goede manier uit te werken. Het einde van "Bloed op sneeuw" is vrij abrupt. Alsof de auteur er plotseling ook geen zin meer in had. Of is het de bedoeling dat er ooit nog eens een vervolg gaat komen? Het is alsof ik sneeuw op mijn rug voel smelten. Alleen het idee al. De plot zelf is heel doorzichtig en zie je al van verre aankomen. Ook in dat opzicht is er geen enkele verrassing. Daarnaast ontbreekt in het hele verhaal de spanning die je toch minimaal in een thriller mag verwachten. Op zich is huurmoordenaar Olav best wel een goed verzonnen personage, maar is de uitwerking uiterst bedroevend. Zeg maar gerust saai. Net zo saai als een landschap met sneeuw waar je op een afstand naar kijkt. Daar kunnen een paar bloedspetters helaas weinig aan veranderen. Jammer genoeg moet je in de winkel voor “Bloed op sneeuw” de volledige hoofdprijs betalen. Mocht je nog twijfelen: trap er dan niet in. Leen het bij de bibliotheek als je het absoluut wilt lezen. Maar geloof mij nou maar dat je helemaal niets mist als je dit korte verhaal besluit over te slaan.
Hoofdpersoon in ‘Onder invloed’, Renske Nijland is specialist op het gebied van gevaarlijke stoffen. Wanneer zij tijdens het joggen stuit op een tweetal vissers waarvan er een in het water is terecht gekomen, probeert ze de man –tevergeefs- te reanimeren. De vissers ruiken allebei flink naar alcohol en de politie etiketteert het als ongeval door dronkenschap. Renske is sceptisch; zij meent dat er sprake is van bedwelming. Ze bijt zich vast in het mysterie, maar kan niet voorkomen dat ze haar kinderen daarbij ongewild in levensgevaar brengt. “Fuck! riep hij. Hij sprong achteruit en liet zijn zaklamp vallen. Zijn ademhaling versnelde en werd oppervlakkig. Onopvallend legde hij zijn hand op zijn buik en richtte zijn adem ernaar. Wat is er? vroeg Sara. Ze kwam naast hem staan en keek hem bezorgd aan. Er zit een lijk in.” Onos heeft gekozen voor een origineel thema. Hiermee onderscheidt zij zich van vele andere (psychologische) thrillers. Onos hanteert bovendien een fijne, levendige schrijfstijl en houdt vaart in het verhaal waardoor de aandacht van de lezer geen moment verslapt. Haar personages weet de auteur prima te laten acteren en zij geeft hen precies voldoende karakter. De dialogen zijn natuurlijk en derhalve geloofwaardig. “Niet veel later reed ze met haar Fiat 500 door de smalle straat. Ze negeerde de boze blikken van wandelaars en snauwde naar Stijn: Blijf proberen haar te bereiken. Ze keek opzij en zag hoe hij snikkend met zijn mobiel bezig was.” Gezien de vele details die Onos in haar boek verwerkt moet zij gedegen research hebben gedaan. Dit naast de kennis die zij als veiligheidskundige natuurlijk al heeft. Bovendien ziet de auteur kans een goede balans te vinden tussen spanning en romantiek. Beiden komen in ‘Onder invloed’ aan bod. Vooral de eerdere relatie tussen politieman Marcel en Renske doet Onos op verfrissende wijze uit de doeken; zeker geen standaard romance. Kortom, een fijn boek dat menig lezer een aantal uren leesplezier zal bezorgen! Over de auteur Tamara Onos (1972) is Arbo professional (arbeidshygiënist en hogere veiligheidskundige). Zij adviseert en schrijft over veilig en gezond werken. Uitvoering Uitgever: LetterRijn ISBN: 9789491875786 Paperback, 221 pagina’s Over Hanneke Tinor-Centi Hanneke Tinor-Centi (1960), eigenaar van HT-C Communicatie en Marketing, literair agent, boekmarketeer en recensent. http://ht-c-communicatie.nl/
Ook ik dact dat dit een nieuw boek was, het is een heruitgave van een boek dat de Riviermoorden heet. Jammer dat dat er niet bij staat.
Saar in de zomer Pauline Oud, mei 2018 Saar in de zomer is het nieuwste prentenboek van Pauline Oud. Eerder verschenen 'Saar in de herfst' en 'Saar in de lente'. Het is zomer en Saar is bij oma op bezoek. Samen met haar gaat ze naar de moestuin. Daar plukt ze de aardbeien en tomaten die rood zijn en ontdekt ze lieveheersbeestjes tussen de rozen. Oma trakteert Saar op een ijsje en weer thuis wordt het zwembadje gevuld met water. Duik je mee met Saar de zomer in? In dit vrolijke prentenboek leren jonge kinderen alles over de zomer. Het verhaal is eenvoudig, goed te volgen en heel herkenbaar. Er worden veel nieuwe woorden aangeboden zodat de woordenschat wordt uitgebreid. Zo leren de kinderen welke vruchten geplukt mogen worden in de moestuin, zien ze een vlieger hoog in de lucht, kopen met oma een ijsje voor Saar bij de ijscokar en smeren Saar in met zonnebrandcrème voordat ze in het badje springt. De illustraties zijn kleurrijk en prachtig. Saar springt er vooral uit, zij is op elke bladzijde in haar zomerjurkje of in gestreept badpak goed te zien. Het boek heeft ook wat extra’s. Achterin het boek vind je knutsel-tips. Heerlijk om met je kind van steentjes lieveheersbeestjes te maken of zomerbloemen van tissues. 'Saar in de zomer', een prentenboek dat heel geschikt is om jonge kinderen meer te leren over het seizoen zomer.
Er zijn vast meer crime-lezers die met enige regelmaat de tv aanzetten en langs de zenders zappen, op zoek naar een aflevering van een crime-serie. CSI Las Vegas, NY of Miami, of een aflevering van Bones, NCIS, Criminal Minds… Echt uitmaken doet het niet, het doel is een uurtje vermaak, volgens een bekende formule om zonder na te denken wat te relaxen. Het is een volwassen variant van het verhaaltje voor het slapengaan: kleine kinderen krijgen niet snel genoeg van steeds hetzelfde boekje voorgelezen krijgen. Juist de herkenning, het weten wat je kunt verwachten, is fijn. Zo is het voor velen ook met crime op televisie. Het leidt af en ontspant. Maar: vaak is het lastig om de volgende dag na te vertellen wat er gebeurde en wat het motief van de dader was. Dat is tegen die tijd vaak alweer weggezakt naar de achterkant van het geheugen, waar het een plaatsje heeft gekregen in de waas van vergelijkbare afleveringen van vergelijkbare series. Het was een heel ontspannen avondje op de bank, maar dat waarnaar gekeken werd, heeft geen echte indruk gemaakt. Precies zo gaat het met Ongewis van Cath Staincliffe. Op het omslag wordt deze ‘Scott & Bailey thriller’ aangeprezen met twee verwijzingen naar crime op televisie: blijkbaar is er ook een tv-serie met dezelfde hoofdpersonen. Daarnaast is dit boek ‘voor de fans van Rizzoli & Isles’. De vergelijking met tv gaat echter verder: na lezing van dit boek heb je een paar redelijk aangename uurtjes gehad, maar echt indruk maken doet het allemaal niet. Al snel vraag je je af waar het verhaal nu ook weer over ging, en wie nu ook alweer precies de hoofdpersonen waren. Vooral dat laatste is jammer. Ongewis wordt gepresenteerd als een ‘Scott & Bailey thriller’, en ook wanneer je nog nooit van deze twee rechercheurs hebt gehoord, verwacht je daardoor een verhaal waarin sterke personages de hoofdrol spelen. Janet Scott en Rachel Bailey zijn ook stevige dames: ze werken beiden keihard om zich te bewijzen bij de politie. Rachel worstelt met de herinnering aan een gewelddadige aanval op haar leven, en probeert dat uit alle macht verborgen te houden voor haar collega’s en leidinggevenden, bang dat ze niet aan het werk mag blijven als rechercheur. Janet, niet alleen Rachels leidinggevende maar ook een goede vriendin, heeft intussen haar eigen sores aan haar hoofd, waaronder de gezondheid van haar moeder. Niet de beste omstandigheden om aan een zaak te beginnen, maar Janet en Rachel moeten vol aan de bak wanneer er bericht komt van een familiedrama. In een pub in een dorp in de buurt van Manchester worden de lichamen gevonden van een vrouw, haar broer en haar dochter. De echtgenoot is nergens te vinden, en wat de situatie nog ernstiger maakt, is dat ook de twee jonge zoontjes van het stel vermist zijn. Het is aan Janet en haar team om uit te zoeken wat hier is gebeurd. Alles wijst op een familiedrama, en al snel wordt duidelijk dat het team niet alleen de drievoudige moord moet oplossen, maar ook op zoek moet naar de twee jongetjes, die hopelijk nog in leven zijn. Een klopjacht door Noord-Engeland volgt. Interessanter wordt het echter allemaal niet. Rachel en Janet zijn in aanzet interessante hoofdpersonen, maar worden niet erg sterk uitgewerkt. Het blijft allemaal nogal aan de oppervlakte. En omdat ook de zoektocht naar de jongetjes weinig spannend is, en de motieven van de vader niet erg overtuigend uit de verf komen, maakt Ongewis weinig indruk. Op zich is het geen slecht geschreven verhaal, maar het is zoals met de crime-series op tv. Weinig diepgang, weinig onderscheidend, en hoewel ontspannend, weinig indrukwekkend.
Wat een meeslepend verhaal en zo zie je maar weer wat verslaving met jezelf en je gezin kan doen. Het verdriet en de pijn en de onmacht. Een verslaving die meer kapot maakt dan je lief is.
Onderhuids wordt vaak bestempeld als de beste thriller van het immens populaire schrijvers-koppel Nicci French. En al wilde ik het dolgraag, ik leek altijd de boeken van Nicci French mis te lopen. Dan was ik weer in een ander boek bezig, dan was hij weer uitgeleend - een opvolging van rampen. Maar ik heb er dan eindelijk grip op gekregen en hem tijdens het reizen gelezen. Ik begrijp de titel niet en kan hem zelfs in de meest abstracte interpetatie niet plaatsen bij de plot, maar vooral, ik snap niet wat de beschrijving 'literaire thriller' op de voorkant doet. Kom op, toch - dit is geen literaire thriller. Dit is een misdaadverhaaltje waarbij je hoopt op een vurig eind, en hoopt dat de persoon die het boek aanwijst als de dader uiteindelijk de verkeerde te zijn. Maar nee, het gebeurt niet en dat is jammer. Is er dan niets goeds aan dit boek? Ja hoor, natuurlijk wel. Knap is het bijvoorbeeld, hoe de personages zo van elkaar verschillen en hoe Nicci French de verschillen in schrijfstijl zo overtuigend brengt, dat je echt naar de verschillende personages kijkt als compleet verschillende personen. Ook vind ik het knap hoe ze zo ontzettend veel personages introduceren zonder dat het een chaos wordt. Maar daar houdt het om heel eerlijk te zijn wel op. Er is namenlijk niets spannends aan Onderhuids. Dat de dader al rond de helft bekend is, is niet eens zo erg - er kan dan een ontzettend psychologisch spelletje onstaan. Maar zelfs dat blijft uit. Het einde is ook afgeraffeld, en het lijkt bijna alsof Nicci French de 'tweede moordenaar' hebben geintroduceerd omdat ze zelf niet meer uit hun eigen verhaal kwamen - want van motief, reden of zelfs logica is geen sprake in het verhaal. En het is echt jammer hoor, want Zoë's en Jenny's deel zijn best veelbelovend, maar Nadia's deel had dan een nieuw licht op de zaak moeten werken, maar Nadia fungeert slechts als een excuus om tot een eind te komen wat ook nergens op slaat. Want alhoewel de eerste delen veelbelovend zijn, toch wacht je op een geweldige climax aan het eind, een puzzel die in elkaar valt waar je van gaat grinniken en versteld staat. Maar als dat uitblijft - zoals het in Onderhuids ook schitterd van afwezigheid - komt er bij mij in ieder geval maar één gedachte op: als dit nou bestempeld wordt als één van de beste boeken in het literaire thriller-genre, misschien moet ik ook maar eens een boek schrijven!
Beschouwingen over het café en waarom het fijn is daar te zijn. 222 Pagina’s met mooie zinnen, mooie waarheden en mooie vergelijkingen van een bioloog over menselijke behoeftes. Een aanrader!
Anna is al jaren weduwe, woont in de Kempen en geniet met volle teugen van het leven. Samen met haar zus Sien vindt ze, tijdens het rommelen op zolder, de oude dagboeken van haar vader. Sien wil er niets van weten, maar Anna is toch wel benieuwd naar de hersenspinsels van haar, inmiddels overleden, vader. Die hersenspinsels spelen zich af in de oorlog. De toen 20-jarige Hendrik is gevlucht naar Friesland en leeft daar ‘ondergedoken’ op een boerderij. Hoe meer Anna zich verdiept in de verhalen van haar vader, hoe meer zij ervan overtuigd is dat zij de streek waar haar vader als jonge man twee jaar leefde, wil bezoeken. Zou de boerderij nog bestaan? En zouden er überhaupt nog mensen in leven zijn die haar vader kennen? Wat mij vooral opviel tijdens het lezen is Vivianes liefde voor Friesland. Dit voel je tijdens het lezen. Haar beschrijving van de streek, de Elfstedentocht, de vaarwateren en nog veel meer, het komt allemaal uitgebreid aan bod en zou zo in een toeristische folder opgenomen kunnen worden. Terwijl je leest zie je het dan ook allemaal voor je. Zelfs de cover vertelt een stuk van het verhaal, maar dat weet je natuurlijk pas als je het boek leest. In de stukken over Hendrik beschrijft zij het leven tijdens de tweede wereldoorlog. Het is duidelijk dat zij kennis van zaken heeft en hierover research heeft gedaan. De opbouw van het verhaal gaat langzaamaan, maar de auteur weet heden en verleden op een mooie manier in en met elkaar te verweven. In hoeverre kan het verleden bepalend zijn voor de toekomst? Zou er dan toch van hierboven een helpende hand zijn? Je zou het je warempel moeten geloven tijdens het lezen van dit boek. Gerits heeft ontzettend veel aandacht besteed aan de omgeving en gebeurtenissen, waardoor naar mijn gevoel de karakters redelijk oppervlakkig blijven, met weinig diepgang. Is er de vraag of dat in dit genre van boeken prioriteit heeft? Ik denk het niet. Vivianes schrijfstijl is simpel, zodat dit boek voor iedereen toegankelijk is, jong en oud. Het is een verhaal met een lach en een traan, wat makkelijk wegleest. Hoewel dit soort boeken niet echt mijn ‘ding’ zijn, heeft het me een aantal uurtjes leesplezier bezorgd. Misschien een aanrader voor een koude winteravond, met een glaasje en de open haard aan......
Vond het geweldig! Heftig en geestig tegelijk. Bovendien vroeg ik me constant af of er delen autobiografisch waren en zo ja welke. Vooral vanwege de zeer realistische beschrijving van de emoties die door de hoofdpersoon heengaan. Jammer dat Marion Pauw is gestopt met schrijven.
Auteurs Marianne Busser en Ron Schröder schrijven ieder apart al meer dan dertig jaar. Ze werkten onder meer voor Sesamstraat, Bobo en Okki. Begin jaren '90 verscheen hun eerste gezamenlijke boek bij uitgeverij Zwijsen: Een hele kist vol liedjes. Niet veel later was ook Koning Bobbel, hun eerste verhaal, een feit. Busser en Schröder zijn niet alleen een schrijversduo, maar ook een echtpaar. In Hoera, ik ben 5 staan allemaal verschillende versjes over kinderen die bijvoorbeeld op zwemles gaan, wel eens een keertje boos worden, een huisdier hebben of niet graag alleen spelen. Uiteraard begint het boek met jarig zijn en trakteren in de klas. Het boek bevat veel diverse rijmpjes die situaties beschrijven die elke 5-jarige bekend in de oren zouden moeten klinken. De tekeningen zijn gemaakt door Dagmar Stam. Ze zijn erg kleurrijk, wat het geheel een vrolijk tintje geeft en daarnaast zijn ze gedetailleerd, wat zorgt voor voldoende kijkplezier bij het voorlezen. Elk versje is voorzien van minstens één prent, maar vaak heeft Stam meerdere illustraties gemaakt bij de tekst. Elke tekening is een zwart omlijnde aquarel die hier en daar een tikje buiten de lijntjes is ingekleurd. De tekst in dit boek is voldoende groot gedrukt. De witruimte tussen de zinnen maakt het gemakkelijk om voor te lezen als er nog een gezichtje boven het boek hangt om de prenten te bekijken. De versjes zijn redelijk uitgebreid en vormen eigenlijk een soort miniverhaaltjes, maar ze bestaan uit korte, eenvoudige regels. Af en toe is er duidelijk erg hard gezocht naar een manier om het allemaal te doen rijmen, waardoor het geheel wat gekunsteld klinkt. Hoewel de lengte van de versjes behoorlijk is, komt mama of papa waarschijnlijk niet weg met het voorlezen van slechts één versje. Een 5-jarige wil natuurlijk meer. Het boek begint zoals het moet: met een versje over 5 worden en eentje over feest vieren in de klas. Exact wat je verwacht bij een titel als Hoera, ik ben 5. Daarna wordt het niet goed afgelijnd. Kleuters ontwikkelen zich snel, elk levensjaar gaat gepaard met een aantal specifieke kenmerken en bij elke fase horen een aantal even specifieke ervaringen. Hier rijst dan ook de vraag wat de bedoeling is van de auteurs. Is dit een boek dat verwachtingen moet scheppen over wat er allemaal gebeurt als je vijf wordt of is dit een boek dat terug wil kijken op wat de jarige tot nu toe allemaal heeft beleefd? Natuurlijk is het ene kind het andere niet, maar op een paar uitzonderingen na passen de meeste situaties in dit boek net zo goed in Hoera, ik ben 4 of Hoera, ik ben 3. Hier had wat meer aandacht aan kunnen worden besteed, zeker gezien het feit dat dit een boekje is uit een reeks. Dan is het jammer dat de verhaaltjes zo inwisselbaar zijn met de boekjes over een andere leeftijd.
'De betrokkenen' van Anita Larkens uitgelezen. Wat een boek! In haar debuut 'Schaduwdochter' liet Anita al zien dat ze veel verschillende verhaallijnen kan samensmelten tot een geheel, waarbij je denkt 'hoe is het mogelijk'. Werd haar debuut als erg goed ontvangen, van haar tweede boek was ik nog meer onder de indruk. Nadat ik Schaduwdochter had gelezen uit de bieb heb ik het boek ook nog gekocht. Slechts 7 euro, die wil je en moet je in huis hebben! Vriendin Puck was zo lief om bij de presentatie van 'De betrokkenen' het boek voor me aan te schaffen en te laten signeren. Beide boeken staan dus nu trots in mijn boekenkast! Het verhaal van 'De Betrokkenen' heeft me vanaf pagina 1 in zijn greep gehad. Voordat je het weet rol je van de ene ontwikkeling in de andere ontwikkeling. Bijzonder geschreven en ook bijzonder zoals er een inkijkje in de gevoelens en gedachten van de hoofdpersonages Eliza, Nora en Luuk wordt gegeven. Drie totaal verschillende mensen die op een geheel eigen wijze een rol in het verhaal vervullen. Steeds wilde ik maar weten hoe het zat en nu ik het weet had ik het niet zo bedacht. Een aanrader die voor heerlijke uurtjes leesplezier staat!
In een dodelijk venijn vinden meerdere ouderen de dood door een onschuldige spinnenbeet. Commissaris Adamsberg verwacht dat er meer aan de hand is en gaat op onderzoek. Voordat het verhaal over de spinnen begint wordt er op de eerste 50 bladzijden een andere zaak opgelost. In deze zaak wordt aangetoond hoe Adamsberg in staat is om een zaak op een creatieve manier op te lossen. Deze zaak is interessanter dan de centrale zaak van het boek. De zaak rondom de spinnen kabbelt voort en weet niet de interesse te wekken. Het verhaal draait er vooral om of de beet van de bruine kluizenaar dodelijk is of niet. Hierdoor wordt je als lezer niet meegetrokken in de zaak zelf. Het kostte moeite om het verhaal uit te lezen.
Een mooi boek over autisme, Mongolie, de daar wonende Sjamanen en de band tussen mens en paard. De ouders van Rowan gaan heel ver in hun acties en hoop op heling. Het is een bevestiging dat vanuit natuurgeneeswijzen en oude wijsheden zoveel te leren valt.
Stikvallei vertelt het verhaal over een ramp rond het Nyos meer in Kameroen in 21 augustus 1986. Er is daar iets gebeurd waardoor alle menselijk en dierlijk leven ophield te bestaan. Bijna 2000 mensen overlijden, ontelbare dieren sterven. Er zijn enkele overlevenden, die hebben brandblaren en hebben het over een vreemde geur en over het meer. Dit boek probeert de feiten te reconstrueren aan de hand van wetenschappelijk onderzoek gedaan door de beste vulkanologen, maar ook aan de hand van volksoverlevingen, verhalen en mythes, de cultuur van de mensen. Aan de hand van de samenvatting had ik een ander boek verwacht, het viel me tegen.
Dit boek gaat over een noodlottig voorval in 1986 waarin, op zomaar een nazomeravond, ergens in Kameroen alle inwoners van een vallei (mens en dier) dood neervallen. De internationale gemeenschap duikt al snel op deze ramp en denkt dat een bepaald gas dat in dit vulkanische gebied vrij is gekomen de boosdoener is, maar de precieze toedracht wordt nooit duidelijk. Vele jaren later, heeft Westerman dus besloten het onderwerp nog eens uit te diepen. Met Ararat in het achterhoofd, wist ik al dat ik geen rechttoe-rechtaan historisch verslag hoef te verwachten, en dat gebeurt ook niet. Westerman gebruikt het gegeven namelijk vooral als kapstok om te bestuderen hoe verhalen, of mythes, ontstaan. Om die reden heeft hij zijn boek een heel bijzondere thematische indeling meegegeven. Het eerste deel gaat hierbij over de wetenschappers die mythes proberen te ‘doden’ door alles rationeel proberen te verklaren. Het tweede deel gaat over de ‘brengers’ van mythes: de missionarissen die in het gebied werkzaam zijn tijdens de ramp. En het laatste deel gaat ten slotte over het maken van mythes. Meer precies: hoe de stikvallei-ramp leidt tot nieuwe mythes en verhalen. Dit alles leidt tot een zeer boeiende vertelling vol met prikkelende gedachten en denkbeelden en in Westerman’s bekende vrijelijk associërende en soms bijna poëtische schrijfstijl. Het hele boek heeft ook een hoog meta-gehalte: hij schrijft dus ook veel over het schrijven van dit boek (zijn laatste zin is nota bene zoiets als: ik opende in Word een nieuw document en begon te schrijven aan dit verhaal). Zeer de moeite waard om te lezen!
Ik weet eigenlijk niet zo goed wat ik met dit boek moet. Het leest wel lekker, maar als het uit is dan is er eigenlijk niet zo heel veel gebeurd. De verhandeling over de roof in het museum is het leukste deel. Daarna wordt het erg saai. Ik begrijp dan ook niet de opmerkingen dat het boek enorm veel details zou geven over vervalsingen van kunstwerken. Buiten 2 opmerkingen hierover (de gebruikte verf en het opzettelijk aanbrengen van minieme verschillen) zegt het boek er niets over. De afloop is zeer voorspelbaar en ook de opbouw van het boek (welk personage gaat nu een rol spelen) is zeer voorspelbaar. Het valt dus tegen!
Ik heb van dit boek super genoten. Zoals de liederen voor de monniken een ' drug' waren, is het lezen van dit boek voor mij een soort drug geweest om tot de laatste pagina het boek toe te doen. Schrijfstijl is prachtig. Ik wil meer. Ik heb zelfs op een bepaald moment tijdens het lezen van het boek naar Gregoriaanse gezangen geluisterd. Ik wil meer.
Een boek dat bol staat van de actie. Op zich is dat positief, maar teveel kan het vervelend maken en leiden tot gedachten als “niet weer”. Geeft nog steeds niks. Waar het fout ging is het eind van het boek. Wat ik me afvraag, is hoeveel research de auteurs hebben gedaan. Ik ga geen spoilers weggeven, maar het eind van het verhaal vliegt compleet uit de bocht. Als je iets meer weet van de materie waar het dan om draait... ik ben er op afgeknapt want het raakte kant noch wal.
Gezien de reacties kan ik bijna niet wachten om in het boek te beginnen. Gisteravond heb ik de voorganger, Oorlogskind, uitgelezen en dit boek ligt al klaar om in te starten. Vanavond ben ik weer voor de wereld verloren!
Beschrijving: De hoofdpersoon in dit boek is Seb, een 17 jarige autistische jongen die moeizaam vriendschap sluit. Hij was wel bevriend met een meisje, Billie. Ze voelden elkaar erg goed aan. Dan komt Billie met het trampolinespringen verkeerd terecht en raakt in coma. Men vindt het niet goed dar Seb haar gaat bezoeken, en Seb sluit zich op in zijn kamer, heeft met niemand contact.. Om Seb uit zijn isolement te halen kopen zijn ouders een soort geweer voor hem, zodat hij met een paar andere jongens naar een boerderij in de buurt kan gaan om daar een spel te spelen. het lijkt dat Seb vrienden krijgt en dat het beter met hem gaat, maar niet alles loopt volgens plan. Beleving. Dit leek me een zeer goed boek, daarom was ik blij dat ik van Hebban het e-book kreeg. De beschrijving van het boek beloofde een spannend boek. Een bepaalde spanning zat er ook wel in, maar ik had er meer van verwacht. Omdat ik wel benieuwd was hoe het af zou lopen heb ik het boek wel uitgelezen
Na 'Bling Bling' lag de lat wel erg hoog voor Van der Cruysse. Ongeduldig werd door ondergetekende uitgekeken naar het vervolg, 'Bling Bling 2 - De Zaventemmers'. Ook deze keer een dikke pil van meer dan vijfhonderd bladzijden. Compacte duidelijke hoofdstukken, korte zinnen en een vlotte pen maken dat je in no-time het boek uitleest en omdat het bovendien weer erg beeldend geschreven is raas je er doorheen. Van der Cruysse start met de overval, want daar draait een deel van het verhaal om. Als lezer weet je dus van bij het begin hoe alles in elkaar zit. Daardoor is er geen reële spanningsboog zoals je die in een thriller verwacht. Maar door de verschillende verhaallijnen en zijn snelle wendingen blijft het boek boeien. De hoofdmoot is enerzijds wat aan de overval voorafging en wat er met de buit gebeurt. En anderzijds heb je de klopjacht op Boris, Mate en Elisabed (BB1). Daarnaast zijn er nog verschillende zijlijntjes die lijken aan te sluiten bij de rest van het verhaal. In een ervan verschijnt Roman op het toneel, de broer van Sergei Tokar. Hij wil wraak nemen op de moord van zijn broer en volgt de bende Georgiërs op hun route. Ook in BB2 wemelt het weer van de personages. Niet enkel de hoofdpersonages zijn terug op appèl, maar tevens vele randfiguren. Ook deze keer is het Jan gelukt daar een goed onderscheid in te maken, zodat je als lezer door de bomen het bos blijft zien en het overzicht behoudt wie wie is. Voor wie dit niet lukt is er achteraan het boek een lijst met alle personages, maar tijdens het lezen is het niet erg praktisch om elke keer daar te gaan spieken. Wat zeker als een paal boven water staat: wat een fantasie heeft die man!! Dit leidt nu en dan tot subtiele humor in woorden en/of namen en tot hilarische taferelen. Toch heb ik de indruk dat zijn fantasie soms met hem op de loop gaat. Een voorbeeldje: de ontsnappingsroute van het drietal is op sommige punten niet echt geloofwaardig meer te noemen, het gaat er voor mijn gevoel net iets over. Niet dat het verhaal erbij inboet, dat zeker niet, maar het haalt de vaart er voor een stuk uit. Volgens mij had dit best met iets minder gekund. Ook bij de ontmoeting tussen Elisabed en Fantina en het verdere verloop heb ik mijn vragen. 'Bling Bling 2' heeft mijn verwachtingen zeker ingevuld. De karakters zijn voldoende uitgediept volgens hun rol in het verhaal, maar blijven net als in BB1 erg oppervlakkig. Bovendien maakt Jan in zijn boek gebruik van drones, de sociale media en chatrooms wat het verhaal up-to-date maakt. Ik heb, op een paar ongeloofwaardigheden en spelfouten na, genoten van Beerke, Albertien en zelfs van de verknipte Elisabed (het valt me nu pas op dat het toch vooral vrouwen zijn die de 'broek' aanhebben in BB). Daarnaast is BB2 een verhaal op zich en dus perfect als standalone te lezen. Er zijn voldoende verwijzingen naar deel één, waardoor je niet het gevoel hebt dat je iets hebt gemist. Ook de covers van beide boeken sluiten keurig op elkaar aan, direct herkenbaar als een serie en staat mooi voor in de boekenkast. Volgens mij heeft Jan Van der Cruysse zijn stijl gevonden. Een vlotte schrijfstijl, korte beeldende zinnen, subtiele humor, maar vooral levensechte karakters waardoor ook dit boek angstwekkend echt aanvoelt. Jan is daarboven een goede verteller en vertelt met kennis van zaken, zeker wat het reilen en zeilen op Zaventem betreft! 'Bling Bling 2' eindigt met een ongelofelijke cliffhanger, dus het wordt uitkijken naar nummer drie. Ik ben alvast benieuwd wie het allemaal gaat overleven in het derde en laatste deel van 'Bling Bling'. Voor 'Bling Bling2' absoluut vier blinkende sterren.
De vrolijke zomerse kleuren en de afbeelding van een jonge blonde vrouw staan in tegenstelling met het woord ‘Thriller’ op de cover. Ietwat vreemd om een blonde vrouw te kiezen terwijl de vrouwelijke rode haren heeft. Maggie heeft in het dagelijkse leven een druk bestaan; ze is een succesvolle ondernemer, moeder en echtgenote. Ze wordt uitgeroepen tot succesvolle ondernemer van het jaar. Haar ontbijtketens lopen voortreffelijk en ze heeft plannen om uit te breiden. Om te ontstressen krijgt ze een zonvakantie cadeau van haar man naar het eiland Ibiza. Zeventien jaar geleden ontvluchtte ze dat eiland. Nu is ze terug en ontmoet oude bekenden. De vraag is of ze daar wel op zit te wachten? De schrijfstijl is kinderlijk eenvoudig en het grootste gedeelte is ‘vertellend’ geschreven. Het boek lees je snel uit. Het begin begint spannend maar al snel zakt de spanning weg. Het verhaal kabbelt verder en regelmatig dwaalt mijn aandacht af. De meeste personages blijven erg vlak. Maggie en Frank worden het meeste uitgediept. Een aantal woorden worden vaak gebruikt: bijna, eigenlijk, ongekend, maar, nog, net, ineens, fucking en ook staan er een aantal taalfouten in. Een bijzondere zin vond ik bijvoorbeeld: Ze fluisterde bijna. Af en toe ergerde ik me aan de gebruikte clichés. De lezer krijgt af en toe brokjes informatie toegeworpen en tegen het einde wordt duidelijk wie de dader is. Het is een ideaal boek om tussendoor te lezen en lekker te relaxen en past perfect in het rijtje Suzanne Vermeer en Linda van Rijn. Conclusie: Ibiza is een chicklit met een vleugje spanning. Een aardig tussendoortje dat ideaal te lezen is tijdens een zonvakantie op bijvoorbeeld Ibiza.
Storm is een geweldig tweede deel van de zevendelige serie. Het gaat over Ally. Hoe ze haar afkomst gaat onderzoeken na een groot verlies. Ze heeft van Pa Salt een aantal aanwijzingen en zo komt ze in Noorwegen terecht. Daar vind ze meer dan ze verwacht had.
Dexters Sinistere Schepping is het vierde boek in de serie over Dexter, een pathologische moordenaar, vermomd als forensisch specialist. Een reeks van slechts vier boeken, maar toch al een ruime serie op tv, die overigens hoge ogen lijkt te gooien. Maar het Hollywoodiaanse vakwerk maskeert de literaire zwakheden. Jeffrey Lindsay (echte naam: Freundlich, echt geen naam om door het leven te gaan als thrillerauteur) is aangetrouwde familie van de Hemingways. Aanvankelijk schreef hij nog boeken in samenwerking met zijn vrouw Hilary Hemingway, kwestie van onder het juiste gesternte te beginnen, maar met Dexter begon hij dus aan zijn eigen serie. Lindsay heeft zijn bedrijfsplan goed op poten gezet. Hij koos ervoor platgetreden paden te mijden, en creëerde een subgenre waarin hij alleen de regels bepaalt. Het is de manier van afzetten tegenover het genre dat telt. Het hoe, eerder dan het waarom. In zijn boeken staat de bedompte denkwereld van Dexter centraal, zijn manieën, driften en frustraties. Zijn voortdurend gevecht met zijn innerlijke demon in een moderne versie van Jeckyll & Hyde. Dexter is een forensische specialist bij de politie, die door zijn bezoeken op crimescènes zijn frustraties kan voeden met wraak, die hij dan weer verwoordt in de meest krankzinnige, interne monologen. Knappe vondst, zo'n relativerende gek bij de politie. De toon van het boek doet bij momenten denken aan American Psycho, waarbij het verhaal ondergeschikt is aan de stijl. Tot zover de complimenten. In Dexters sinistere schepping (Dexter by Design) moet je die stijl immers dissecteren uit een kluwen van mentale zijsprongen. Het verhaal? Of wat er moet voor doorgaan? Dexter is pas terug van zijn huwelijksreis naar Parijs, als de rauwe werkelijkheid van Miami meteen zijn expertise als bloedspatanalist vereist. Dexters zus, Deborah, brigadier bij de politie, lijkt de leiding van het onderzoek te hebben en vraagt haar broertje mee. Als Deborah iemand aan de deur wil ondervragen, wordt ze prompt neergestoken. Dexter, die zat te wachten in de wagen, voelt de innerlijke kracht van de Zwarte Ruiter groeien en gaat op eigen houtje op zoek naar de dader. Tot daar het absurde verhaal, waarin je toch heel wat ongerijmdheden voor lief moet nemen. Een forensische specialist die meeloopt met de inspectie? Een agent die alléén aanbelt, terwijl de collega in de auto wacht? Broer en zus, samen op onderzoek? No way! Lindsay hoopt duidelijk dat hij al die irritaties kan wegmoffelen onder een deken van sarcasme. En daar ligt duidelijk het breekpunt voor de serie. Je bent immers voor of tegen Dexter, een middenweg lijkt niet te bestaan. Voorstanders citeren meestal verrassende invalshoeken, bijtende humor of geniale vondsten. Tegenstanders suggereren eerder de irritante stijl, respectloze misdaadbestrijding en een overmatig gebruik van 'deus ex machina's'. Goed, er zijn leuke vondsten bij. Als hij aan het moorden slaat schakelt Dexter bijvoorbeeld over op het koninklijke meervoud omdat de Zwarte Ruiter zijn gedachten beheerst. In Parijs sjokt hij uit liefde voor zijn vrouw achter haar aan naar tal van tentoonstellingen. Maar zijn hart leeft op als ze worden geconfronteerd met een wel heel realistische performance. De wereld van Dexter is eens wat anders, maar niet mijn ding. Waar bij vele detectiveverhalen het element humor een kostbare zaak blijkt, voert het ADHD-gehalte van deze Dexter je ver over het genietbare. Zowat in elke zin zit een dwarse gedachte verpakt. Elke alinea lijkt wel gebouwd rond een controverse. De allittererende titels zijn (in het Engels) verteerbaar, maar in het Nederlands niet vol te houden. Lindsay plant zijn bomen zonder te denken aan de structuur van zijn bos. Je moet het boek vanonder de woorden peuteren, afstoffen en opnieuw lezen. Een uitdaging voor de ene, een moeite teveel voor vele anderen. Ik ken andere uitdagingen.
Wat een prachtig geschreven boek met een verrassend einde. Meer zeg ik niet ,gewoon zelf lezen.
Eugénie Brands volgde een opleiding aan de Rietveld- en Rijks Academie in Amsterdam. Ze werkte 25 jaar als kostuumontwerpster voor televisie, theater en film. 16 jaar geleden vertrok ze naar Zuid Frankrijk. Daar kocht ze een verwaarloosd huis inclusief wijngaard. Gebeurtenissen uit die periode verwerkte ze in haar eerste thriller, een witte raaf, fictie met een vleugje werkelijkheid. Een titel die ik zelf niet gelezen maar toen dit boek voorbij kwam was het vooral de cover die mijn aantrok. Op de achterzijde de verwijzing dat ook dit verhaal gedeeltelijk autobiografisch is. Het zeepaardje speelt zich af op Curaçao. Hoofdpersonage Resi laat zich overhalen door Alexander om mee te gaan op vakantie naar dit zonnige oord. Resi en Alexander hadden een knipperlicht relatie en na enige twijfel gaat ze toch met hem mee. Een gratis vakantie kon ze toch niet afslaan al staat de duikcursus haar behoorlijk tegen. Ze wordt echter verliefd op de duikleraar en komt door hem in een akelige situatie. Als haar geliefde verdwijnt komt ze nog dieper in de problemen en moet ze onderduiken. De vakantie wordt een nachtmerrie waaruit ze niets liever wil dan uit ontwaken. Zoals ik al zei is de cover heel apart en heeft een grote aantrekkingskracht. Ergens halverwege in het verhaal is er een verklaring voor deze coverkeuze en daar kan ik mij wel in vinden. De korte samenvatting op de achterzijde kan je als lezer alle kanten mee op maar de kleine verwijzing dat er een autobiografische elementen in zitten maakt mij extra nieuwsgierig. Helaas kom je er dus niet achter welke dat zijn en blijf ik al lezende daarin hangen. Mij afvragend welke elementen dat zouden kunnen zijn. Toch een vleugje mysterie in het verder vrij voorspelbare verhaal. Het verhaal wordt verteld vanuit hoofdpersonage Resi. Persoonlijk snap ik al niet dat ze toch met Alexander op vakantie gaat maar de manier waarop deze twee met elkaar om gaan is toch wel bijzonder. Hoewel je als lezer weet dat ze een behoorlijk verleden moeten delen is daar in hun omgang met elkaar weinig van te merken. De personages blijven sowieso wat weinig uitgediept. Maar voor het soort thriller maakt dat denk niet uit. Het kan zich scharen in het rijtje van de verhalen van Linda van Rijn en Suzanne Vermeer. Leest lekker weg maar niet veel diepgang. Persoonlijk vind ik het verhaal ook langzaam starten, het kabbelt maar door en door... Het tempo is laag en er worden teveel kleine details beschreven die het tempo ook niet opvoeren. Op zich jammer want er gebeurt genoeg soms tot het onwaarschijnlijke af ( en dan ploft dat stemmetje weer binnen wat zou autobiografisch zijn? Soms is de werkelijkheid immers zo raar dat je dat niet kunt verzinnen... ) Kortom het leest zeer vlot maar de nachtmerrie die Resi beleefde kwam niet bij mij binnen.. Ik heb niet op het randje van mijn stoel gezeten van de spanning maar wel een paar ontspannen leesuurtjes gehad. Al is dat laatste niet iets wat ik verwacht bij een thriller, dan wil ik juist graag over mijn schouder willen kijken.
In het eerste hoofdstuk lees je over de gedachten van Marlijn, net voordat ze overlijdt. Ze had haar agenda nog. Ze had veel vragen maar ze was gelukkig. De hoofdstukken die volgen handelen over de zoektocht van Paul. Een zoektocht naar zichzelf. Na het overlijden van Marlijn heeft hij het gevoel dat hij niet alleen zijn vrouw maar ook zichzelf kwijt is. Ook de Paul die hij geworden was door Marlijn, is er niet meer. Dus wie is hij nu? Hij voelt zich leeg en futloos. Is hij ook dood? Sommige hoofdstukken zijn in het verleden uit het perspectief van Marlijn geschreven, toen ze contact had met Shirley die ze al kende sinds ze kinderen waren. Ook Shirley houdt van Marlijn, maar als een vriendin. Wanneer Paul zijn dochter Anja ophaalt bij zijn schoonmoeder valt het hem op dat ze in niets elkaar lijken. 'Er ontbreekt een schakel. De ketting is gebroken.' Paul en Anja gaan naar het huis van Shirley waar ze blijven slapen. Het valt Paul moeilijk naar zijn eigen huis te gaan, met alle vragen van Anja over wanneer haar moeder weer terug komt. Ze weet nog niet dat ze nooit meer terug zal komen. Paul vertrekt plotseling en laat Anja bij Shirley achter, die zich afvraag of ze hem weer met open armen zal ontvangen als hij terugkomt. Morgen. 'Alles opnieuw, de dans?' Paul is teruggegaan naar zijn huis. Hij ziet Marlijns agenda op de grond liggen maar leest er niet uit. Zijn gedachten gaan terug naar zijn verleden. 'Ze doorkruiste zijn verleden niet, ze maakte er gewoon een eind aan. Het was een verleden dat welbeschouwd aan een einde moest komen, realiseerde Paul zich. Het moest eindigen om een begin te maken met zijn leven.' Marlijn deed hem vergeten. De Morgendans is een verhaal over de dood. Maar ook over wat de dood tot gevolg kan hebben; een nieuw leven.
Equinox, het vorige boek van White, werd door de uitgever gelanceerd als de thriller van het jaar, maar die mening werd niet gedeeld door de lezers. Met Het Medici-geheim wordt niet zo hoog ingezet. En terecht. Alhoewel Het Medici-geheim op veel fronten beter is dan Equinox, heeft het nog niet recht op het predikaat thriller van het jaar. In Florence worden in een kapel de gemummificeerde lichamen van de Medici-familie onderzocht. De wetenschapper Mackenzie ruziet met zijn nichtje Edie Granger of een bepaald lichaam Cosimo de Medici is geweest, als hij bij de ruggengraat een vreemd, klein, zwart object vindt. De vondst blijkt heel wat los te maken. Granger komt met haar oude studievriend Jeff Martin in een soort puzzeltocht terecht die hen van plaats tot plaats leidt, tot ze op het laatst in de voetsporen treden van Cosimi de Medici die honderden jaren geleden zelf al op zoek was naar een groot geheim op de hoogste berg van Macedonië. Ondertussen hebben ze de grootste moeite om een moordenaar van zich af te schudden die klaarblijkelijk hetzelfde als zij nastreeft. Het Medici-geheim speelt afwisselend in het heden en het verleden. Het verleden vertelt hoe Cosimo de Medici samen met zijn vriend Nicollò Nicolli op pad wordt gestuurd naar Macedonië om een groot geheim te achterhalen. Zoals gezegd is dit boek beter dan het voorgaande. De dialogen zijn niet meer zo knullig en de personages zijn wel plat, maar niet storend plat. Verder is Het Medici-geheim een boek waarbij je niet zo veel moet nadenken; dat brengt de plot in gevaar. Vraag je niet af waarom een man aan een groep voor hem onbekende mensen vertelt op welke zeer geheime missie hij iemand wil sturen. Vraag je ook niet af waarom iemand wiens oom pas vermoord is vanwege een wetenschappelijke ontdekking, besluit om niet de politie in te schakelen als haar hele flat overhoop is gehaald en computer aan stukken is geslagen, zelfs niet nadat ze een kort tijdje ontvoerd wordt, bedreigd wordt met de dood en nadat een andere belangrijke getuige ogenschijnlijk zelfmoord pleegt. En vraag je ook niet af hoe het kan dat op een totaal willekeurige dag de schaduw van de zon zo langs een vinger op een schilderij valt dat het ergens verderop op een klein detail valt, alsof de zon elke dag dezelfde schaduw werpt. Het Medici-geheim is niet bedoeld om na te denken. Alle puzzels die erin voorkomen worden meestal gelijk opgelost en op het eind mogen de schurken zich bekend maken en onthullen wat nu daadwerkelijk het grote geheim is. Voor degenen die zich interesseren in de ware feiten vermeldt White op het eind van het boek wat hij verzonnen heeft en wat echt is gebeurd.
Lilith van Winckel lijkt op het eerste zicht een vrij gewone vrouw die werkt als hulpje van de pathologen in het mortuarium. Echt gelukkig is ze niet. Haar man Jim, is niet de meest liefhebbende echtgenoot en met haar kinderen heeft ze geen goede band. Maar Lilith heeft een plan dat zich in haar hoofd nestelt en stilaan ontkiemt. Een plan dat, wanneer het uitgebroed is, verstrekkende gevolgen heeft. Uitgebroed is een spannend, meeslepend maar ook soms grappig verhaal van Pat Craenbroek. Eenmaal je begint te lezen wil je meer weten over de verschillende intriges en de personnages en hoe deze met elkaar verbonden zijn. Ieder personnage wordt zo goed beschreven dat je bijna het gevoel krijgt dat je ze kent. Telkens je denkt te weten hoe dit verhaal afloopt, krijg je nieuwe wendingen en kan je niet anders dan verder lezen. Hoewel het hoofdpersonnage eigenlijk wel een wraakzuchtig iemand is, kan je eigenlijk alleen maar sympathie voor haar opbrengen. En ook al is alles in dit boek fictie, het doet je toch nadenken over de realiteit.
Deel 6 de grenzeloze is een behoorlijke tegenvaller. Het verhaal komt niet op gang en valt uiteindelijk tegen. De personages worden steeds belangrijker en daardoor steeds ongeloofwaardiger. Ruim 350 bldz op zoek naar de indentiteit van 1 vd mogelijke daders en vervolgens in 50 bldz de oplossing zonder dat er echt speurwerk aan te pas komt.
Kamer is een ontroerend en aangrijpend verhaal ,een verhaal dat verteld wordt vanuit de ogen van Jack,een vijfjarig jongentje. Daardoor moest ik wel even wennen aan de schrijfstijl. Jack woont met Mam alleen in Kamer,daar heeft hij zijn 5 jaren gewoond samen met Mam waar ze af en toe bezoek krijgen van Ouwe Nick. Komt Ouwe Nick dan moet Jack in Kast,later mag hij weer naast Mam komen liggen. Alle dingen in de kamer hebben een naam,Kast,Bed,Vloer,Muur. Op een dag vertelt Mam dat er ook een wereld bestaat buiten Kamer,Jack kan dat haast niet geloven. Langzaam maar zeker bereidt ze een ontsnappingspoging voor en als dat gelukt is breekt er voor Jack en Mam een moeilijke tijd aan,het wennen in de nieuwe wereld valt niet mee. Het is een boek dat me bijblijft en ik moest terugdenken aan de werkelijkheid van Kampusch en Fritzl.
Ze werd geboren in Enschede en verhuisde op haar twintigste naar Gouda. Hier kreeg zij haar eerste baan als secretaresse. Het is dan ook niet vreemd dat Los zand, de debuutroman van Caroline Wammes, gaat over een secretaresse. Wammes werkte eerder als bedrijfsjournalist en publiceerde in 2012 haar eerste korte verhaal ‘De Pruimedanten’. Babs heeft een goed leven. Een leuke baan bij een bouwbedrijf, een man die alles voor haar doet en een puberende dochter die haar leven spannend houdt. Haar golden retriever Annie zorgt voor de nodige ontspanning en extra liefde als ze niet op kantoor is. Op het werk is er namelijk van alles aan de hand. Er komt een nieuwe directeur, van wie Babs de secretaresse wordt. Dat varkentje kan ze wel wassen. Ze had alleen niet verwacht dat Chris haar leven zo op z’n kop zou zetten. Gedurende het hele verhaal zijn we voornamelijk aanwezig in Building International, het bedrijf waar Babs werkt. Dat kan ervoor zorgen dat het verhaal wat minder ontspannend leest. Babs is alleen maar in de weer voor Chris, haar baas, en thuis speelt zich weinig af. Zelfs de dingen die gebeuren met Sas, Babs dochter, en met Geert, Babs man, worden vooral in de setting van het werk verteld. Voor de lezeressen die graag lezen om even aan de (werk)wereld te ontsnappen, kan dit een tegenvaller zijn. Gelukkig wordt zo nu en dan wel even afgewisseld. De momenten dat Babs ontspant verdienden wat meer uitwerking. Zo had bijvoorbeeld het reisje van Babs en haar man naar Parijs wel wat uitgebreider gemogen. En ook de vakantie naar Vlieland had wat langer een rol mogen duren. Dat zorgt er ook voor dat het element liefde ver te zoeken is. Geen liefde van Chris, geen liefde van Geert en ook geen liefde van dochter Saskia. Het is vooral jammer dat de verhaallijn zich voornamelijk op op Building International afspeelt, omdat het de personages weinig diepgang geeft. Je leert zowel Babs als Chris niet echt kennen. Wammes vertelt heel veel, maar eigenlijk ook weer heel weinig. Er gebeurt heel veel op zakelijk gebied, maar qua ontwikkeling van de personages gebeurt er eigenlijk heel weinig. Hoe het met het bedrijf gaat en welke cijfers welk land nu weer gemaakt geeft, dat gaat snel vervelen. En hoe komt het dat de relatie van Babs zo in een sleur zit? Ze is getrouwd, heeft een leuke man die van haar houdt, en raakt toch langzaam steeds meer onder de indruk van Chris. Is Babs een vreemdganger? Houdt ze niet meer van Geert? Denkt ze dat Chris zijn vrouw verlaat voor haar? De vragen die tijdens het lezen naar boven komen, blijven lange tijd onbeantwoord. Op een gegeven moment uit zich dat in ergernis naar de hoofdpersonen. Want flirt Chris wel met haar? Of ziet ze dingen die er niet zijn? Wanneer je meer inzicht in Babs zou krijgen als persoon, zouden deze vragen minder snel naar boven komen. Of juist minder ergernis veroorzaken. Want Babs lijkt het allemaal maar vrij gewoon te vinden hoe ze met de situatie omgaat. Als lezer denk je er al snel het jouwe van. Wat wel leuk is aan het verhaal zijn de puberstreken van dochter Sas. Elke keer als ze weer met iets komt, krijg je een lach op je gezicht. Was jij ook zo’n irritante puber die het je ouders keer op keer lastig maakte? Ook de rol van hondje Annie is leuk. Annie zorgt voor ontspannen momenten in het verhaal. En het verhaal zal voor sommige hondenbezitters erg herkenbaar zijn. Het verhaal leest wel snel weg. De zinnen zijn niet lang en zeker ook niet moeilijk. Het overmatig gebruik van komma’s kan soms wat storend zijn, maar dat vergeet je al snel als je weer terug in het verhaal bent. Er gebeuren veel zakelijke dingen in het verhaal en daar moet je maar net voor in de stemming zijn.
Jullie weten inmiddels wel dat ik verliefd kan worden op het uiterlijk van boeken. Zo was het ook bij dit invulboek: liefde op het eerste gezicht! De kleuren, de illustraties… En binnenin bleek het ook zo prachtig te zijn! Ik hou ook onwijs van quotes, dus dit was de perfecte combi: mooie woorden en prachtige kleurrijke illustraties. Daarnaast is het doel van dit boek ook al zo mooi: “vul in en leer jezelf kennen”. Het afgelopen jaar ben ik flink aan mezelf aan het werken geweest, en nog steeds wel. Je raakt nooit uitgeleerd, ook niet over jezelf, dus dit boek is een mooie aanvulling en zorgt weer voor mooie inzichten. Er worden aan de hand van toepasselijke quotes vragen gesteld of opdrachten gegeven, zoals: “Schrijf tien grote dromen op die nog niet zijn uitgekomen” of “Wat ik allemaal wil zijn & Waarom ik dat wil zijn” of “Zelfs in de diepste put is kracht te vinden. Teken hier de bron van jouw kracht”. Start where you are laat je over veel mooie, maar ook diepe dingen nadenken en zet je creatief aan het werk met lijstjes maken, kleuren en ook tekenen. Als je alles hebt ingevuld heb je niet alleen een kunstwerkje in de kast staan, maar ook een boek vol met jouw eigen lessen in het leven en jouw eigen inzichten. Een boek om er nog eens bij te pakken als houvast, of om te kijken hoe ver je al gekomen bent. Ik hou ervan!
Ik heb dit boek als luisterboek van de bibliotheek maar is niet echt boeiend. Weer terug gebracht.
Het geheim van mijn man - Liane Moriatry Genre: Roman Uitgever: AW. Bruna Uitgevers ISBN: 9789022960646 Aantal pagina’s: 399 Uitgave: 29 september 2015 Met dank aan AW. Bruna Uitgevers voor dit recensie-exemplaar. Over de auteur (bron awbruna.nl) Liane Moriarty groeide op in Sydney als oudste van zes kinderen, onder wie jeugdboekenschrijfster Jaclyn Moriarty. Ze woont nog steeds in Sydney met haar gezin. Na vier redelijk succesvolle romans verscheen Moriarty’s vijfde roman eind 2013 in de VS. Binnen twee weken stond ‘Het geheim van mijn man’ op #1 en bleef langer dan een jaar in de bestsellerslijst staan. Wereldwijd zijn er inmiddels ruim 2 miljoen exemplaren verkocht en de vertaling verschijnt in meer dan 36 landen. Korte inhoud/flaptekst ‘Mijn lieve Cecilia, als je dit leest, ben ik er niet meer.....’ Stel je voor dat je man een brief aan je heeft geschreven, om te openen na zijn dood. Stel je voor dat die brief zijn diepste, meest donkere geheim bevat, dat niet alleen het leven van jullie samen kan kapotmaken, maar ook dat van anderen. En stel je dan eens voor dat je deze brief toevallig vindt terwijl je man nog springlevend is. Cecilia Fitzpatrick is een succesvolle zakenvrouw, staat voor iedereen klaar en is een toegewijde echtgenote en moeder. Maar die brief gaat alles veranderen, en niet alleen voor haar zelf. Samenvatting Voorin het boek staat een heel mooie quote die pas duidelijk wordt als je het boek hebt gelezen. Zo een waarheid! ‘Vergissen is menselijk, vergeven goddelijk’ - Alexander Pope ‘Het geheim van mijn man’ vertelt het verhaal van drie vrouwen die, op het eerste gezicht, niets met elkaar te maken hebben. Cecilia woont in Sydney, is gelukkig getrouwd met John-Paul en samen hebben ze drie prachtige dochters, Polly van zes jaar, Esther die er tien is en de oudste Isabel van twaalf. Cecilia is huisvrouw, moeder, voorzitter van de oudervereniging van St. Angela waar haar dochters school lopen en tupperware-consulente. Tess heeft samen met haar man Will en haar nicht Felicity een eigen bedrijfje ‘TWF Advertising’. Zij en Will hebben een zoontje van zes, Liam. Ze wonen in Melbourne, maar zijn afkomstig uit Sydney. Als Will en Felicity opbiechten dat zij verliefd zijn op elkaar, pakt Tess haar koffer en vertrekt met Liam naar haar moeder in Sydney. Rachel doet de administratie op St. Angela. Haar zoon Rob en schoondochter Lauren hebben samen een zoontje, Jacob, waar zij twee dagen in de week op past. Als zij op een dag vertellen dat ze naar New York verhuizen, omdat Lauren promotie heeft, valt Rachel’s wereld in duigen. Maar Rachel is sterk en de begrijpende schoonmoeder, dus laat ze niets blijken. Eens je door deze ‘zure appel’ (lees ‘kennismaking’) heen bent, leest het verhaal als een trein. Je zit er midden in. Ik heb al meermaals aangegeven dat auteurs een verhaal kunnen schrijven, maar ook een verhaal kunnen vertellen. Met dit boek is Liane er in geslaagd een verhaal te vertellen. De karakters worden levende wezens en het is net of je naar een goede soapserie zit te kijken of een filmversie van het boek. Als Cecilia voor haar leergierige dochter Esther op zolder een stukje Berlijnse muur gaat zoeken, stoot ze per ongeluk een doos papieren om die van haar echtgenoot zijn. Tussen al de paperassen vindt ze een brief aan haar gericht: ‘Voor mijn vrouw, Cecilia Fitzpatrick Alleen openen na mijn dood’ Maar haar man is niet dood, hij is gewoon op zakenreis. Wat kan er zó belangrijk zijn dat het in een brief staat die ze pas na zijn dood mag openmaken? En waarom staat hij, na hun telefoontje, ineens vroeger thuis van zijn zakenreis? Zal ze dan toch de brief lezen? Tess staat midden in de nacht bij haar moeder aan de deur. Haar besluit staat vast dat Will en Felicity hun liefde maar moeten botvieren. Eens de roes over is, zal Will wel inzien dat zij, Tess, de ware is. Liam wordt ingeschreven op St. Angela, de school waar Tess vroeger ook ging, en kan daar voorlopig naar school gaan. Als ze op school is om Liam in te schrijven, ziet Tess haar eerste vriendje, Connor Whitby terug. In een ver verleden was hij account, maar hij heeft zich omgeschoold naar gymleraar en geeft les op St. Angela. Het eerste deel van het verhaal is een kennismaking met de verschillende karakters. Vooral de eerste hoofdstukken is het even doorbijten, omdat er geen samenhang in het verhaal en de personages zit. Daarna brengt Moriatry langzaam maar zeker alle personages samen en worden ze in elkaar geweven. Vooral Cecilia speelt een permanente rol, omdat zij de vrouw is die heel bedreven is met alles wat er in het dorp gebeurt. De gemeenschap is klein, katholiek en burgerlijk. Iedereen weet alles van iedereen. Vooral Cecilia die door haar tupperware overal komt en van alles en nog wat op de hoogte is. Ze heeft altijd alles onder controle en staat voor iedereen klaar. ‘Soms was haar leven zo onbeduidend. Ze zou graag iets spectaculairs willen meemaken’ Dat komt veel eerder dan ze verwacht, want als ze de brief openmaakt, verandert alles en wordt niets meer wat het geweest is. Hoe krijgt ze de controle terug en vindt ze die wel terug? De rode draad door dit verhaal is natuurlijk ‘de brief’. Het geheim dat daarin onthuld wordt, heeft gevolgen voor verschillende personages. Ik was ietwat teleurgesteld dat je ‘het geheim’ niet vanaf het begin weet (vrouwelijke nieuwsgierigheid?), maar het is verdikke erg knap hoe dit verhaal opgebouwd wordt. Het is subliem hoe Moriatry, langzaam maar zeker, naar de plot toe werkt en hoe ze alle stukjes en levens in elkaar laat vallen. ‘Het geheim van mijn man’ is vlot geschreven, lekker leesbaar, heeft een aangenaam lettertype en laat je niet los. Het is grappig en ontroerend tegelijkertijd. Herkenbaar en realistisch geklets zoals vrouwen dat kunnen, uit het leven gegrepen. Leuke anekdotes die zo herkenbaar zijn! Dit boek lees je met een lach en een traan. Bovendien is dit boek veel meer dan ‘zo maar’ een roman. Het laat je meedenken en laat je zien wat de gevolgen van een misstap kunnen zijn en wat die met je verdere leven doet. Het is een verhaal over liefde, vreemdgaan, gelukkig zijn, sterk zijn, geheimen.... Een verhaal over mensen, zoals jij en ik. Een verhaal over drie vrouwen die, of ze het willen of niet, met elkaar verbonden worden. ‘Vergissen is menselijk, vergeven goddelijk’ - Alexander Pope 4 dikke sterren voor ‘Het geheim van mijn man’ Karin
Het verhaal gaat meer over Desi Bouterse dan over de Bijlmerramp. De, in het echt nooit gevonden, vluchtrecorder verschijnt vijf jaar na de ramp in Suriname tussen de spullen van een 18 jarige jongen die de ramp in eerste instantie overleefd, maar alsnog sterft ten gevolge van de straling van het door het toestel vervoerde plutonium. De uitdraai van de tape moet dan, samen met de verklaring van een Nederland verblijvende CIA medewerker, een vrijbrief vormen zodat Bouterse tot in lengte van dagen zijn drugstransporten kan blijven organiseren zonder ooit te worden opgepakt. Al met al een boek zonder helden en alleen maar slechteriken. De verslagen van de parlementaire enquête naar de Bijlmerramp zijn zelfs nog spannender.
Dit boek is voor mij tot nu toe de moeilijkste geweest om te lezen. Er staat voorin het boek een trigger warning, en het is echt goed om die even door te lezen voor je de keuze maakt of je dit boek wil lezen of niet. Ik ben enorm getriggerd en heb het boek dan ook even weg moeten leggen af en toe. Maar wat een kracht heb ik kunnen halen uit de woorden en wat een kracht heb ik gehaald uit het verhaal van een ander, om mijn eigen belevingen te herbeleven. Zeker een aanrader als je mentaal sterk genoeg bent, anders zou ik even wachten... lees meer op: http://readingjournal.princesssam.nl
De IJslander Arnaldur Indridason heeft altijd geschreven, eerst als journalist bij een krant en daarna freelance. Hij was ook verschillende jaren filmcriticus. In 1997 verscheen zijn eerste boek en hij was niet weg te denken uit de IJslandse bestsellerlijsten. Vele vertalingen volgden en zelfs enkele verfilmingen. In Onderkoeld is Erlendur zoals altijd de rechercheur van dienst. Hij worstelt nog altijd met zijn verleden. Zijn twee kinderen, ex-vrouw en sinds lang verdwenen broertje spelen een grote rol in dit boek. En hij blijft zijn eigen eenzame en zwaarmoedige zelf. Langs de andere kant is hij heel erg maatschappelijk betrokken. Hij zet zich nu nog in voor twee verdwijningen van enkele decennia geleden. Dit vormt ook een verhaallijn in dit boek. Het hoofdverhaal is uiteraard het onderzoek naar de zelfmoord van Maria, een historica, getrouwd met een arts met wie ze nog altijd woont in het huis van haar nu sinds twee jaar overleden moeder. Erlendur is geïntrigeerd door de zelfmoord en wil weten waarom. Hij voert het onderzoek echter op zijn eentje, onofficieel, de zaak is immers afgesloten. De rechercheur ontdekt dat Maria zeer geïnteresseerd was in het 'Leven na de dood', het thema in dit boek. Van het team van Erlendur is zo goed als geen sprake in Onderkoeld. En dat is toch wel spijtig, als lezer mis je ze, ze hebben duidelijk een meerwaarde in de reeks. Al deze elementen samen zorgen ervoor dat je als lezer niet gegrepen wordt door het verhaal. Het gaat traag, er is geen spanning, het onderzoek wordt voortdurend onderbroken door de nevenverhalen. De plot is anders helemaal niet slecht, integendeel zelfs. Het verhaal van Maria, haar man Baldvin en dominante moeder en de gebeurtenissen uit het verleden zijn echt goed. Arnaldur Indridason is dus wel een goede schrijver, gewoon een iets minder boek in mijn ogen.
In mijn optiek wordt de lezenswaardigheid van fantasyboeken groter, naarmate de factor fantasy subtieler in het verhaal is verweven. Het treft derhalve dat het oeuvre van J. Sharpe zich ontwikkelt door een steeds geraffineerder gebruik van fantasy-elementen. Met andere woorden: zijn boeken worden steeds beter. 'Gebroken geheugen' was al goed te lezen voor een niet-fantasy liefhebber, maar dan moest je wel 'je best doen' om de gedachtenexperimenten van de schrijver te volgen. In 'Eden' daarentegen heeft fantasy een natuurlijke rol in het verhaal. Juist die subtiliteit maakt het verhaal interessant en spannend genoeg om verder te lezen. Dat geldt ook voor de personages: geloofwaardig en tastbaar genoeg om je in te verplaatsen. Conclusie: dit boek is zeker een aanrader, maar laat je vooral verlangen naar het volgende verhaal van J. Sharpe.
Op zich is er met het verhaal niks mis: een leuke verhaallijn, een goede plot, alles zit netjes in mekaar, etc. Echter, ik heb hetzelfde gevoel als hoofdpersonage Tom Thorne op het einde van het boek, nl. hij leest een handleiding moordzaken (misdaadstatistieken), maar is het na één uur weer vergeten. Dit boek heeft hetzelfde effect op me. Leuk, maar veel rond de pot draaien, dingen te uitvoerig beschrijven die helemaal niks met het verhaal te maken hebben etc. Maar goed dat ik hem gekregen heb, want er zelf geld voor geven, zou ik niet doen.
Chilbury is een dorpje in Kent, dat me erg deed denken aan de tv-serie 'Verborgen dorpen' die onlangs werd uitgezonden en waarin actrice Penelope Keith schilderachtige, vriendelijke Britse dorpjes afreisde. De dorpjes zien en zagen er uit, of er nauwelijks ooit iets gebeurt. Dit verhaal speelt zich af in zo'n dorpje, in augustus 1940. De slag om Engeland woedt. De meeste mannen zijn vertrokken naar het leger en de vrouwen moeten zien, het alleen op te lossen. Mannen en zonen worden gemist, de eerste slachtoffers zijn gemeld. Toch wordt het voorstel om van het kerkkoor een dameskoor te maken, niet begroet met algemene instemming: dat kan toch niet, zonder mannen zingen. Wat zouden anderen daar wel van denken? Het klonk toch niet, zonder mannenstemmen? Gelukkig werd doorgezet, en het zingen gaf een hoeveelheid verbondenheid en later ook steun, die verbazingwekkend was. Het gaf de dames van het koor de moed om door te gaan, ook als de omstandigheden moeilijk waren. Het koor heeft een enthousiaste dirigente, Prim, die algemeen geliefd wordt en het koor tot nog grotere hoogte leidt. Het dorp is echter niet zo vriendelijk als het er op afstand uitziet: net als overal zijn er de botsende karakters, de tegenstellingen. De vrouwen zijn zo verschillend. Zo is er de zorgzame, de hebberige en onbetrouwbare, de heerszuchtige, de piepjonge en de iets oudere, wufte dochter van de lokale 'belangrijke familie'. De heer des huizes daarvan heeft een hoge militaire titel, maar doet niets. Behalve zijn vrouw en dochters terroriseren. De karakters ontwikkelen zich tijdens het verhaal: de schuchtere Mrs. Tilling, die alleen woont nadat haar zoon het leger in ging, krijgt inkwartiering. Een vreemde man in de kamer van haar zoon. Ze heeft het er moeilijk mee. Langzamerhand krijgt ze meer moed. Ze observeert prima en onderneemt actie. Ze durft zelfs de leiding op zich te nemen van het koor, wanneer dat nodig is. En ook durft ze in opstand te komen tegen de vreselijk, tirannieke landheer. De lezer krijgt al deze gebeurtenissen te lezen via brieven en dagboekfragmenten van de betreffende dames. Aan het begin van de oorlog was er in Engeland een organisatie voor Mass Observation, die burgers aanmoedigde dagboeken bij te houden en op te sturen naar het hoofdkwartier. De schrijfster heeft uit deze dagboeken geput. Dit geeft een zeer realistisch beeld van hoe het moet zijn geweest bij dit 'thuisfront'.
Ergens op de achterkant van deze roman stond, dat deze super geschikt is om mee te nemen op vakantie want Connemara, Provence, Parijs spelen een rol, Nou ja ... minimale vermelding van die streken en stad en dan ook nog de toeristische plekken - bij naam of fictieve naam. Je moet de zaak natuurlijk wel verkoopbaar houden. Het boek en de Nederlandse vertaling zijn al enige tijd op de markt en deden het blijkbaar goed. Vader overlijdt; testament schokt Ierse familie: hij heeft een andere dochter in Frankrijk. Heisa alom, vooral als één van de wettige kinderen zich geroepen voelt contact te leggen met die andere dochter. Dit romantische verhaal zal het goed doen bij fans van de Bouquet-reeks: twee verhalen voor de prijs van zo'n flut boekje. Het ene verhaal beschrijft wat er met de kinderen gebeurt, rond 1970. Het andere wat een generatie eerder speelde, tijdens de Tweede Wereldoorlog. Uiteraard worden de verkeerde verloofdes afgeserveerd, speelt het in rijke kringen, krijgt bijna iedereen de juiste partner en ... nou ja: je begrijpt de strekking nu wel. Net niet mierzoet; maar wel melken van Jodenvervolging etc - zonder daar al te veel op in te gaan. Echte pulp-fictie, die ongetwijfeld goed valt bij een bepaalde groep lezeressen - maar niet thuis hoort in mijn boekenkast of mijn bagage - lekker snel terug gebracht naar de bibliotheek.
De Feniksclub is een groep van zielsverwanten die allen te maken hebben gehad met de noodlottige kaping van Air France vlucht 64 eind de jaren 1980. Vooral de kinderen die toen in het vliegtuig zaten maken er deel van uit. Zij werden na onderhandelingen vrijgelaten en zagen op televieschermen hoe het vliegtuig explodeerde en hun ouders de dood werden ingejaagd. Het hoeft niet gezegd dat het trauma voor velen immens was. Een van de getroffen kinderen was Samantha, die nog steeds gelooft dat er meer aan de hand is dan wat de autoriteiten hebben laten weten. Ze zoekt contact met Lowell, wiens moeder eveneens omkwam, en wiens vader toen CIA-agent was. Wanneer deze laatste omkomt tijdens een auto-ongeval, krijgt Lowell het eerste bewijsmateriaal in handen: bewijs dat het niet ging om een "gewone" kaping, maar dat hogere machten aan de touwtjes trokken. Machten die er ook nu nog op gebrand zijn het bewijs in handen te krijgen. De Feniksclub is vanaf het begin ijzersterk: Hospital gaat in op de trauma's en de al dan niet terechte paranoia van Lowell, en ontrafelt het verband tussen de verschillende inzittenden van de beruchte vlucht 64. Haar verhaal zit zo ingenieus in elkaar, dat je op den duur achter elk klein detail de grootste complotten meent te ontwaren. Het knappe is dat die details ook werkelijk telkens een rol spelen, zij het doorgaans een andere dan verwacht. Eens de verbanden en relaties voldoende, maar nog niet volledig, zijn uitgeklaard, gaat Hospital over tot het échte werk: de ijzingwekkende taferelen op en rond vlucht 64, de beangstigende werkelijkheid van wat mensen andere mensen aandoen om een hoger doel te bereiken. De spanning die een gewone spionagethriller met zich meebrengt, slaat op dat moment om: niet alleen de belangen van staten en de levens van enkele getrainde geheime agenten staan op het spel, maar die van doodgewone mensen van vlees en bloed, die toevallig op het verkeerde vliegtuig zaten. Dat soort spanning maakt van De Feniksclub wat het is: een onovertroffen spionagethriller. Een vliegreisje zal de komende maanden niet meer hetzelfde zijn.
Drie mensen ontvangen een email met de volgende tekst: “Hoe kan de EU het verloren vertrouwen van haar kiezers terugwinnen?” Allereerst ontvangt de president van de Europese Unie, Thomas van den Broeck, deze email. Ook journaliste Marie Vaerwyck “Madame Europe” en meesteronderhandelaar David Fox Cabane krijgen dezelfde vraag. Wat is hun overeenkomst met elkaar? Maar vooral hoe gaan zij een antwoord formuleren op deze vraag. De onbekende vraagsteller weet de druk steeds verder op te voeren. Het Brussel-syndroom is het samenwerkingsverband tussen zwagers Marc Buelens en Raf Vermeiren. Marc Buelens is psycholoog en heeft vijftien non-fictie boeken op zijn naam staan. Raf Vermeiren heeft in 2013 zijn debuutthriller Moord in de basiliek gepubliceerd en werkte zeven jaar als adviseur van een partijvoorzitter en verschillende ministers. De plaats waar het verhaal zich vooral afspeelt is uiteraard Brussel, het hart van de Europese Unie. Vooral de eerste honderd bladzijden slepen zich langzaam voort, met veel soms onnodige details, de taal is zeer Vlaams en dit doet als Nederlandse lezer je regelmatig zinnen meerdere malen herlezen en beseffen dat het in de Nederlandse ogen een raren zin is. De meest aparte zin is wel: “Je kan van een aquarium vissoep maken, maar van vissoep geen aquarium.” Rond de honderd bladzijden komt er ineens vaart in het verhaal en is er zelfs sprake van actie. De ondertitel is “Maakt de Brexit uit van een duivels plan” Vele hoofdstukken zijn gesprekken tussen Thomas, Marie en David of hun individuele zoektochten. Altijd hebben de hoofdstukken de titel van een van drieën om het oogpunt duidelijk te maken. Het boek zet je wel aan het denken, niet zo zeer betreffende de Brexit, maar zouden er echt zulke activiteiten plaatsvinden om de EU te ondermijnen en mensen in een kwaad daglicht te plaatsen. Het Brussel-syndroom is een politieke thriller, de spanning is zeker niet nagelbijtend en zeker de eerste honderd bladzijden hadden wat meer pit kunnen gebruiken. Op vele momenten is het langdradig en worden er vele details bijgehaald, welke uiteindelijk geen rol hebben in het plot. Het boek had iets directer moeten zijn om met veel aandacht te willen lezen. Het idee van het verhaal is goed, maar aan de uitwerking schort het.
Het is erg leuk en spannend en het verhaal klopt en is leuk bedacht maar na een tijdje kon je alles al raden. Maar nog steeds een tof boek.
De cirkel schetst een dystopisch 'toekomstbeeld' van wat er gebeurt als onze privacy in handen komt te liggen van een technologiebedrijf. Hoe indrukwekkend en meeslepend het inhoudelijk ook is, het boek is matig en kinderlijk geschreven waardoor de personages en het plot niet goed uit de verf komen.
Blijf dichtbij is geen nieuw deel uit de thrillerreeks over Myron Bolitar maar een standalone van Harlan Coben. In een vorig leven, dat ze 17 jaar eerder abrupt beëindigde, heette Megan Cassie en was ze danseres in een nachtclub. Iedere nacht vierde ze 'feest' met mannen en vloeide de champagne rijkelijk. Tot die ene fatale nacht waarin Stewart Green verdween. Ze dacht dat haar vriend Ray er iets mee had te maken. Ze vluchtte om zichzelf en hem te beschermen. Het leven van Ray stortte in door de gebeurtenissen van die nacht, gevolgd door het vertrek van Cassie. Toen was hij een succesvolle fotojournalist, nu 17 jaar later is hij een loser, een nep paparazzo. Cassie is inmiddels getrouwd, onder haar nieuwe naam Megan en met een degelijke man die van niets weet. Samen met hun twee kinderen wonen ze in een welvarende buurt. Tijdens een beurs in haar oude stad komen de kriebels terug, en ze brengt een bezoek aan haar oude nachtclub. Zonder het te weten zet ze hiermee een hele reeks van gebeurtenissen in gang. Precies 17 jaar na Stewart Green verdwijnt de zoon van een rijke zakenman. Aan rechercheur Jack Broome de taak om uit te zoeken waar de zoon is en wat het verband is met die andere verdwijning. De louche vader van de zoon zet hem hierbij stevig onder druk... Blijf dichtbij is een complexe thriller met vele verhaallijnen. Gelukkig laat het boek zich toch lezen zonder de draad kwijt te raken, dankzij de goede opbouw van het verhaal. De ontknoping is een grote verrassing waarna eindelijk alle puzzelstukken op hun plaats vallen. De ontknoping zorgt er ook voor dat het boek lang blijft hangen. Harlan Coben laat de lezer nadenken over wie het (morele) recht aan zijn kant heeft: de dader of de slachtoffers. De slachtoffers waren immers allemaal mannen die hun vrouwen en de hoeren die ze bezochten ernstig mishandelden. Veel vrouwen vroegen de politie niet al te voortvarend op zoek te gaan naar hun man van wie ze eindelijk verlost waren. Degene die de mannen vermoordde, deed het om de vrouwen te redden, maar genoot ook van het doden. Uitermate knap hoe Coben begrip en sympathie bij de lezer weet op te wekken voor een koelbloedige seriemoordenaar. Blijf dichtbij is zoals alle boeken van Harlan Coben soepel geschreven en laat zich achterelkaar uitlezen. Coben is een meester in het schrijven van thrillers over mensen met een geheim waarvan de oorsprong vaak in hun jeugd of hun twintiger jaren ligt. Het geheim proberen ze vaak koste wat het kost verborgen te houden. Ondanks deze vaste formule gaan de boeken van Coben niet vervelen. Integendeel!
Gewaagde ideeënroman over westerse literatuur tegenover religieuze krachten die de vrije verbeelding proberen in te dammen. Twee schrijvers moeten in Caïro een lezing geven over hun visie op wat literatuur is, maar zij zijn voornamelijk op zoek naar een Egyptische hoer om seksuele frustraties op bot te vieren. Die odyssee naar seksuele verlossing leidt langs een vruchteloos pad van botsende seksuele moraal en wederzijds onbegrip. Saoedi's zwaaien met meer geld om onder de aandacht te komen en weten westerse sekstoeristen te reduceren tot een hoogst onaantrekkelijke partij, terwijl de prostituees zelf óók ingewikkelde zedennormen hanteren om de schijn van deugdelijkheid op te houden. In die nieuwe ontwikkelingen wacht de geportretteerde gefrustreerde westerse man een ijskoude afwijzing in een deel van de wereld waar Hij niet langer meer de dienst uitmaakt. Wat mij dwarszit aan de roman is dat het de complexiteit van seksualiteit in het Midden-Oosten expres zo prominent koppelt aan oriëntalistische seksuele clichés. Misschien is dat vooral bedoeld als hyperbool om de eigen visie op de islamitische wereld te bekritiseren, maar het doet verder weinig recht aan de werkelijke complexiteit van hoe seksualiteit doorwerkt in het maatschappelijke leven in een land als Egypte.Aan de ene kant is dit meer een intellectualistisch spel met hete hangijzers dan een subtiele verkenning die veel ruimte openlaat voor nuancerende kanttekeningen. Daarbij is het vooral eenzijdig gekleurd vanuit het hautaine oogpunt van 'de westerse intellectueel' die weet heeft van grote filosofische stromingen en invloedrijke literaire werken. Aan de andere kant is het óók geen in your face satire zoals de Nederlandse cover van een blonde bimbo met gezichtssluier doet vermoeden. Het resulteert in een wat oppervlakkige roman die vooral tegenstellingen uitvergroot en daarmee eenzijdig inhaakt op platgetreden, voorspelbare paden van makkelijke islamkritiek
Recensie “Dagboek uit de rivier” van Frederik Baas Dagboek uit de rivier van Frederik Baas is een subtiele, ingenieuze thriller. Frederik Baas en is een pseudoniem van Jan van Mersbergen, die eerder onder andere Naar de overkant van de nacht en De laatste ontsnapping schreef. Het is een bijzondere thriller. Geschreven vanuit een ik-figuur die de verteller is van wat er gebeurt. Dat schept in het begin wat verwarring. Wat is echt en wat is niet waar. De verteller vertelt het namelijk vanuit zijn eigen optiek en waarneming. Dat kan dus anders zijn dan de andere waarheid. Want zoals Bert Wagendorp in zijn boek Masser Brock beschrijft zijn er vele waarheden. En dat blijkt ook weer in dit boek. Na een aantal moeilijke jaren met haar man en een ingewikkelde scheiding kan het leven opnieuw beginnen voor Barbara. Samen met Rens, haar zoon van zeven, en haar nieuwe vriend Robbert gaat ze in de zomervakantie een weekje naar de Ardennen. Robbert is uitgever en een van zijn auteurs woont al jaren in deze streek en werkt daar aan zijn tweede roman. Zijn eerste was een overweldigend succes en dat legt een enorme druk op het maken van de tweede. Tijdens die vakantie in de vrij lege streek raakt het game-apparaat van de zoon van de vrouw leeg en is men vergeten de oplader mee te nemen. Om de verveling van de jongen tegen te gaan verzint de moeder een spannend spel op basis van het gegeven van een enkele jaren geleden spoorloos verdwenen meisje. En dan speelt het plaatselijke riviertje een grote rol. Eerst heel onschuldig: “En het water nam takjes mee, nam blaadjes mee, nam zorgen mee, nam het verleden mee”; een prachtige zin uit het boek. Het spel dat eerst heel onschuldig begint leidt vervolgens naar een zeer verrassend plot. Tijdens de laatste hoofdstukken wil je het boek niet meer wegleggen. Frederik Baas verkent in dit boek de grenzen van de illusie en maakt met zijn ogenschijnlijk eenvoudige taal en verhaal diepe indruk. RvG 24mrt17
Ben gestopt op blaz. 272. Traag, traag, vond er niets aan. Zonde van deze aankoop.
Ik vond de afwisseling tussen het heden en verleden heel mooi. Geleidelijk aan ontdek je de reden waarom Alice bij het verhaal betrokken is geraakt (al kun je het eigenlijk wel vermoeden, het is een beetje een cliché). Ik vond vooral de uitleg over het verleden interessant: de katharen, de levenswijze,... Als je geïnteresseerd bent in geschiedenis, steek je er vast wel wat van op. Het boek heeft me enkele leuke uurtjes bezorgd.
In het begin van dit boekje dacht ik; dit is een beschrijving van hoe ik Cohen beleefd heb, meegemaakt heb, hoe ik zijn muziek en teksten heb beschouwd. Nee. Opeens ging het alleen over religie en de Bijbel , iets wat Cohen volgens mij juist niet expliciet bedoelt. Volgens mij bedoelt Cohen juist met het opperwezen de mensheid. De mensheid die helpt, zucht en steunt. Het volledig bijbeltechnisch verklaren is volgens mij juist volledig de plank misslaan. Don t Let it junk gaat over alcohol, die hem omhoog zweept en in diepe dalen laat vallen. Geen God. Geen bijbel. Jammer.
Vooral omdat de titel me zo intrigeerde ben ik dit boek gaan lezen. Hoe eenzaam kun je zijn dat als je op latere leeftijd je vader vindt, je zo dicht bij hem wil komen dat je een relatie met hem begint. Als het niet haar vader zou zijn, zou dit een mooie liefdesroman zijn geweest. Nu heb je er gemengde gevoelens bij en vraag je je steeds af hoe dit in godsnaam moet aflopen. En daardoor is dit zo'n boek dat je in één ruk uit leest.
Wetenschapper Laura Perkins heeft na lang onderzoek een belangrijke doorbraak: het moet mogelijk zijn mensen in te vriezen om ze later weer te kunnen ontdooien. Ze heeft het procedé nog niet volledig onder de knie, maar de ontwikkelingen zijn veelbelovend. Genoeg reden voor cryonisten om haar te ontvoeren, zodat zij haar kennis kunnen inzetten voor hun eigen gewin. Het lukt Laura een bericht te sturen naar Nick Nash, een architect die ze kort daarvoor ontmoet had. Hij schiet haar te hulp, maar vluchten blijkt niet eenvoudig. De cryonisten willen haar opnieuw opsluiten, maar Laura wordt ook gezocht vanwege een moord, waarvan zij ten onrechte beschuldigd wordt. Ontdooid kent een originele insteek, het boek gaat over cryonisme. Hierbij worden mensen die klinisch dood zijn ingevroren. Zij willen ontdooid worden wanneer de wetenschap zich zover heeft ontwikkeld dat bepaalde ziektes wel genezen kunnen worden. Petriks toont zich een ware kenner van het cryonisme in het boek, hij neemt de lezer als het ware aan de hand mee in deze thematiek. Ook blijkt hij een Italië-kenner. Het verhaal speelt zich hier grotendeels af en het land komt zeer zorgvuldig uitgewerkt aan bod. De personages van Laura en Nick, voor wie een hoofdrol is weggelegd, blijven oppervlakkig. Minder feitelijkheden over Italië en cryonisme en meer uitdieping van karakters zouden het verhaal zeker meer schwung gegeven hebben. De spanningsboog volgt een opmerkelijke curve. Petriks neemt de tijd om het verhaal op te bouwen. Dat is natuurlijk goed, maar het duurt daardoor wel lang voordat het verhaal echt op gang komt. Je weet van de achterflap wat er op hoofdlijnen gaat gebeuren, maar dit laat wel even op zich wachten. Zo uitgebreid als het verhaal wordt opgebouwd, zo snel wordt de ontknoping beschreven. De vaart zit aan het einde van het verhaal, maar is dus maar relatief kort. Gezien de potentie van het verhaal doet Petriks zijn creatie tekort. Daarnaast bevat het boek heel veel taalfouten. Nu kent ieder boek wel een fout en dat is het vermelden in een recensie niet waard. Anders is het wanneer er meerdere taalfouten per pagina voorkomen. Vijf tot tien taalfouten per pagina zijn geen uitzondering. Daarnaast is de schrijfstijl van Petriks zakelijk en academisch. Lange zinnen, met veel bijzinnen. En met heel veel komma’s, die ook nog eens op hele vreemde plaatsen in de zin staan. Zoals: ‘Dat weet ik nog van, toen ik hier twintig jaar geleden was.’ Deze taalzaken irriteren al snel en dat gaat echt ten koste van het leesplezier. Al met al is er met het verhaal van Ontdooid niks mis, maar het boek weet zich niet te onderscheiden van de vele thrillers die verschijnen, ondanks het originele thema. De uitwerking is mager, de vele taalfouten dragen niet bij aan een fijn leesgevoel. Ontdooid voelt eerder aan als een eerste versie van een manuscript dan als een uitgegeven boek.
De familie van Gwen verzamelt zielen van mensen waarvan de tijd om te leven op is. Gwen zelf lijkt het helemaal niets om in de voetstappen van haar vader te treden. Haar broer daarin tegen kan niet wachten om de taak over te nemen. Wanneer Gwen per ongeluk zandlopers met levenszand van mensen laat kapot vallen wil ze bewijzen dat ze sterk genoeg is om het op te lossen. De mensen waarvan de zandlopers zijn gebroken, zijn nu onsterfelijk geworden en verstoren het evenwicht in de wereld. Het blijkt alleen een stuk zwaarder en emotioneler te zijn om dit op te lossen dan Gwen had gedacht. Dit boek is erg leuk en origineel, vooral het verhaal over het verzamelen van de zielen en de zandlopers is goed bedacht. Mascha heeft het verhaal erg levendig geschreven waardoor het leuk is om te lezen. Alles wat Gwen meemaakt kan je zo voor je zien, zoals bijvoorbeeld de kasten met de vele zandlopers en de sprankelende zielen. Het verhaal begint rustig, je komt iets meer te weten over Gwen en haar familie en de spanning wordt in golven opgebouwd. Doordat de zenuwen van Gwen en Max oplopen en je weet wat Gwen moet doen zorgt voor de nodige spanningen in het boek. Je wilt gewoon weten hoe het met ze verder gaat doordat de karakters zo echt zijn. Het verhaal is buiten het feit dat je al een beetje kan raden dat Gwen een crush krijgt op Max niet voorspelbaar. Dat vind ik een extra plus voor een verhaal. Ik merkte dan ook al snel dat dit boek echt wel een vervolg nodig heeft om de avonturen van Gwen en Max te vertellen. Ik kan dan ook niet wachten om het vervolg te mogen lezen! Bedankt Storm Publishers en Mascha dat jullie mij hebben laten kennis maken met dit leuke verhaal!
De eerste twee boeken van deze auteur heb ik met plezier gelezen en daarom wilde ik deze nieuwe ook graag lezen. Dat viel nogal tegen. Ik had tijdens het lezen steeds het gevoel dat de auteur tijdens het schrijven geen idee had hoe ze er een eind aan moest breien. Het verhaal gaat alle kanten uit, en meestal niet erg geloofwaardig vond ik. De uiteindelijke plot vind ik vergezocht. Ik vind het allemaal erg bedacht en niet geloofwaardig. De verhaallijn over de vier vriendinnen is goed beschreven, evenals de band tussen de hoofdpersoon en haar baby. Maar het is bedoeld als een thriller en spannend vond ik het niet. Al met al haalt dit boek het niet bij de eerste twee nmm.
een heel goed debuut van kristina olhson ik vond het een goed en spannend boek het bleef boeien tot het einde.. dit is wel een aanrader
Wat een vreselijk langdradig, oninteressant en ongeloofwaardig niet spannend verhaal. Ik heb dit boek als luisterboek in de auto 'gelezen' en kon mijn aandacht er erg slecht bijhouden. Alles wat Chantal denkt en zegt wordt tot in den treuren omschreven en behelst zo een driekwart van het boek. Spanning is er nergens te vinden wel een (tè) hoge dosis drama. De omslag van Jeroen kwam uit de lucht vallen en maakte het verhaal nog ongeloofwaardiger dan het al was. De opbouw van de plot duurt veel te lang waardoor het thrillergedeelte totaal geen ruimte meer krijgt. Ooit jaren geleden eens een boek van deze auteur gelezen en dat vond ik al niet best, nu tot de conclusie gekomen dat ik echt nooit meer mijn kostbare tijd aan dit soort lectuur ga verspillen.
Dit boek heb ik in duits gelezen en ik moet zeggen dat die titel me veel beter aanspreekt dat de nederlandse titel. Ik zou het nederlandse boek dus ook niet gekozen hebben op basis van de titel, maar dat terzijde. Elena is dus inderdaad een dochter en kleindochter van parfumeuren. Dit is een eeuwenoude familietraditie net als iedere nieuwe vrouw in de lijn probeert uit te vinden wat de bijzondere geur was die hun oeroma zo bekend maakte. Hierkomen dus de onder andere rozen te voorschijn. Elena heeft niet zoveel met parfum, tenminste dat denkt ze. Totdat ze weer terugkomt in haar geboortestreek nadat haar vriend haar laat zitten. Herrinneringen brengen haar weer op het pad om parfum te maken, te verkopen en om het oude geheim te ontrafelen. Vanuit Toskana naar Parijs met behulp van familie en vrienden komt ze een heel eind bij al haar projecten. En de liefde blijft natuurlijk ook niet ver weg. Een mooi boek, waarin je veel leert over geuren. Ik begon tijdens het lezen steeds meer aan mijn parfums te ruiken om de geuren te ontdekken. Ik heb dus ook genoten van dit boek, het verhaal, maar ook dat wat er over geuren, parfums etc geschreven word.
(Deze recensie verscheen in december 2016 al op CLEEFT.nl) Na ‘De kracht van tegenslag’ over sterker worden op keerpunten in je leven, komt Stephen Joseph met de roman: ‘Authenticiteit, jezelf zijn en waarom dat ertoe doet’. Joseph is hoogleraar psychologie en gezondheid aan de Universiteit van Nottingham en is mededirecteur van het ‘Centre for Trauma, Resilience and Growth’. Helaas trapt Joseph veel open deuren in en leidt zijn betuttelende toon af van de leuke onderdelen in dit populairwetenschappelijke boek. Dat werkt na een tijd lezen op de zenuwen. In ‘Authenticiteit, jezelf zijn en waarom dat ertoe doet’, pleit Stephen Joseph op populairwetenschappelijke wijze voor zijn authenticiteitsformule die bestaat uit drie elementen: jezelf kennen, de baas zijn over jezelf en jezelf zijn. Hij onderbouwt zijn pleidooi met theorieën van filosofen, onderzoeksresultaten, casestudy’s uit zijn eigen praktijk en een uitgebreide literatuurlijst. Ook bevat de roman praktische oefeningen die ervoor kunnen zorgen dat je je bewust wordt van hoe authentiek je leeft, maar ook oefeningen die kunnen bijdragen aan het vergroten van je eigen authentieke leven. DE DOMME LEZER Omdat Joseph zich zo nu en dan direct tot jou als lezer richt en daarbij regelmatig een open deur ingooit, kun je je wat betutteld of beleerd voelen: ‘Ik zeg niet dat je op een eerste afspraakje niet authentiek moet zijn, maar het is beter dat je die persoon niet meteen over je diepste angsten en trauma’s uit je jeugd vertelt. Als je te snel over te veel over jezelf vertelt, schrik je daarmee veel mensen af.’ Na verder lezen wordt de toon niet beter: ‘Als er duidelijk bewijs is dat er wordt gepest, dan moet je het beleid van je bedrijf erop nakijken en met de juiste mensen praten over wat er gebeurt. Het kan ook verstandig zijn om op zoek te gaan naar ander werk.’ TE AFLEIDEND ‘Authenticiteit’ is geen baanbrekend boek, maar Joseph onderbouwt zijn theorieën goed en het boek bevat een aantal leuke oefeningen. Het is daarom jammer dat de belerende toon na een tijd vervelend gaat worden. Als je al iets weet over psychologie en authenticiteit, dan is er een grote kans dat je tijdens het lezen van dit boek afhaakt.
Anja Feliers groeide op in het dorpje Rekem. In dit dorpje speelt het verhaal uit Het perfecte meisje zich ook af. Een leerkracht op de middelbare school motiveerde Anja om te gaan schrijven. En zo geschiedde. Daarnaast studeerde zij voor lerares Nederlands en nu combineert ze deze beide bezigheden. In 2004 verscheen haar eerste boek Donkere kamers. Naast de boeken uit de Kathleen Verlinden-serie schreef Feliers ook nog drie andere boeken en een aantal kinderboeken. Kathleen Verlinden, psychologe en moeder van Julie, wordt in haar huis aangevallen en neergeschoten. Lucas, die lang een belangrijk persoon in het leven van Kathleen is geweest, probeerde even voor de aanslag Julie te verleiden totdat Kathleen tussenbeide kwam en hem het huis uit stuurde. Maar, Lucas komt terug, ziet de ernst van de situatie en hij waarschuwt meteen de hulpdiensten. Hij blijft bij Julie in het ziekenhuis. Uiteindelijk verschijnt ook Lennert, de biologische vader van Julie. Enige uren later komt de chirurg vertellen dat de toestand van Kathleen ernstig is en dat ze haar enige tijd in een kunstmatig coma houden. Later, als ze weer thuis is, probeert Julie de patiënten van haar moeder te traceren om hun van de situatie op de hoogte te brengen. Als ze om te beginnen het antwoordapparaat afluistert, zit er een oproep tussen van een angstig klinkend meisje. Deze oproep laat Julie niet los en ze probeert uit te vinden waarom zij de hulp van Kathleen heeft ingeroepen. Ze komt haar op het spoor en het blijkt dat het meisje, Roxane, maar een paar straten van haar vandaan woont. Julie besluit, nu haar moeder hier niet toe in staat is, Roxane zelf te gaan helpen. Hierdoor komt ze echter zelf ook in de problemen. Intussen probeert inspecteur Vanlaer aanwijzingen te vinden die kunnen helpen de dader(s) van de aanslag op Kathleen op te sporen. Het perfecte meisje is de achtste thriller in de reeks met psychologe Kathleen Verlinden in de hoofdrol. Hoewel gezegd wordt dat alle titels los van elkaar gelezen kunnen worden, lijkt het erop dat het soms tóch wel prettig is als je weet wat er in eerdere boeken allemaal gebeurd is. Zeker met betrekking tot sommige personages die (mogelijk) ook al in eerdere boeken voorkwamen. Het begin is meteen overrompelend. Niet alleen vanwege de schietpartij, maar ook vanwege alle (familie)relaties die door Feliers onthuld worden, met Kathleen als middelpunt. De hoofdstukken in het verhaal worden afwisselend door Julie, Kathleen en Roxane ‘verteld’, waarbij Julie het merendeel voor haar rekening neemt. Eigenlijk lopen er in Het perfecte meisje twee verhalen door elkaar heen: de aanslag op Katheen en de vraag wie hier verantwoordelijk voor is én het verhaal van Roxane die wordt lastig gevallen en bedreigd. Julie probeert erachter te komen wie haar dit aan doet. Julie is de persoon die het meest in de ‘spotlights’ staat. Net 21, maar ze heeft al van alles meegemaakt en nu komt daar nog een schepje bovenop. Niet alleen door de aanslag op haar moeder, maar ook door de situatie waarin zijzelf verzeild raakt en dat omdat ze een ander wil helpen. Ze heeft doorzettingsvermogen en een groot rechtvaardigheidsgevoel. De anderen (Kathleen, Roxane, Lennert en Lucas) vullen haar goed aan en completeren de goed neergezette en getypeerde personages. Een goed uitgewerkt verhaal, in het begin even ietwat verwarrend door alle personages en hun onderlinge relaties, maar al met al verder toch zeker een verhaal dat beklijft, zonder losse eindjes en met een plot waarin Feliers trouwens ook nog (even) twee ‘verrassingen’ verwerkt. Gaandeweg het verhaal begrijp je ook waar de titel van het boek op slaat. Anja Feliers schrijft thrillers omdat misdaad haar boeit én omdat ze de personages in dit genre meer diepgang kan geven. Een gegeven dat in Het perfecte meisje zeer zeker van toepassing is.
Tussen Barcelona en Perpignan wordt een film over Salvador Dalí opgenomen, met Al Pacino in de hoofdrol. Precies op datzelfde moment worden er in de buurt van Perpignan hoeren vermoord door iemand die de schilderijen van Savaldro Dalí imiteert. De Belgische commissaris, werkzaam in Den Haag bij Europol wordt naar Frankrijk gestuurd om de zaak te onderzoeken. Verkleed als toerist en samen met zijn Franse collegas gaat hij op onderzoek uit. Bloedrozen begint gewelddadig. Bloed vliegt in het rond, lichaamsdelen worden afgesneden en het verhaal is seksueel geladen. Wat een goed begin lijkt, stort direct na het eerste hoofdstuk weer in. Het lijkt wel alsof Stan Lauryssens er een sport van maakt om zoveel mogelijk mensen op één pagina aan het woord te laten. Om het makkelijk te houden noemt hij de personages amper bij hun echte naam. Zo staat het boek vol met de commissaris de ex-worstelaar uit Luik en de filmacteur. Daardoor wordt het zo onduidelijk dat het bijna niet meer te volgen is wie wie is. De hoofdpersoon, de commissaris, is niet dom. Hij is een politieman van de oude stempel en wil alles graag zelf onderzoeken. En dat lukt hem ook, tenminste, dat is de conclusie die je aan einde van het boek trekt. Het boek mag dan wel ingenieus in elkaar zitten, maar het was fijn geweest als het ook duidelijk was geweest voor de lezer. Negen van de tien keer lees je nu lettertjes zonder dat je precies door hebt wat er gebeurt. Soms krijg je bijna de neiging om je vingers in je oren te stoppen, omdat alle personages zo door elkaar schreeuwen. Eén ding mag dan duidelijk zijn. Als Lauryssens bedoelding was om de hectiek van zowel politiewerk als de filmset weer te geven, dan is hem dat zeker gelukt. Zelfs de plot en het idee van het boek zijn gewoonweg goed. Het is immers waar gebeurd. Alleen is het voor de lezer geen gemakkelijke opgave om het verhaal echt goed te volgen. En leesbaarheid lijkt me toch de belangrijkste doelstelling die een schrijver op zijn verlanglijstje zou moeten hebben staan.
Dit boek smaakt naar meer, erg boeiende personages en leuke ontwikkelingen. Het is niet heel spannend of veel actie maar het leest erg lekker weg, is heel boeiend en goed geschreven Ik wacht met smart op de vervolg boek Zijderups!!!
Het boek heeft alle ingrediënten voor een meer dan spannend en maatschappijkritisch verhaal. Echter Vemde is nogal breedsprakig, strooit rond met namen van huidige ministers en weet niet wat hij wil. Zonder namedropping en met wat meer redactiecontrole was het boek veel vlotter geworden. De chemie en farmacologie die aan bod komen, kloppen soms niet en dat is storend.
Vanaf dat Allie een vampier is, vind ik het verhaal erg boeiend. Als ik eerlijk ben spreekt dit verhaal me meer aan dan de Iron Fey serie. Ik ben dan ook wel fan van vampierverhalen. Dit verhaal is niet de zoveelste in de rij van vampierverhalen. Het is best wel vernieuwend. Ik heb natuurlijk niet álle vampierverhalen die er zijn gelezen. Het kan best zijn dat iemand anders er wel een ander verhaal in herkent. Hoe dan ook is het een echte aanrader voor de young-adult/ fantasy liefhebbers. De rest van mijn recensie is te lezen op leesdan.blogspot.nl
Hai hai, Ik vind dit gewoon een slecht boek er wordt van de hak op de tak gesprongen. Er wordt veelste veel informatie gegeven. Het leest gewoon niet lekker en je verwacht heel veel van het verhaal maar er gebeurd gewoon bar weinig en alles loopt met een sisser af net een ballon die langzaam leeg loopt en je weet nog niet veel als het boek uit is. De kaft beloofde veel en zag er naar uit als een goed boek, maar helaas. Ik heb me door het boek heen geploeterd echt jammer...........
Ik kan niet anders zeggen dan dat ik gek ben op deze schrijfster. Opnieuw komen heden en verleden op een mooie manier samen. Het boek is opgebouwd in drie delen. Even was ik verbaasd dat in het tweede deel heel andere personages werden voorgesteld. Maar uiteindelijk kwam alles uit. Ik heb genoten van de personages en ik had het gevoel dat ik er zelf onderdeel van was. Een ware aanrader!
Voor mij de magerste NF tot nu toe. OK het leest nog steeds lekker weg, maar spanning of orginaliteit zijn niet aanwezig. Meer diepgang in de karakters was het verhaal ten goede gekomen, dus misschien een 50 pagina's meer de volgende keer? De hond komt naar mijn idee nu beter uit de verf dan de zoon of de nieuwe vriend van Nina...
Een Amerikaanse journalist, Fields, komt naar Nederland om de schrijfster Iris Kouwenaar te interviewen over haar boek Antidote waarmee ze 20 jaar geleden debuteerde. Hij verblijft een aantal dagen in Nederland .Het is echter heel erg moeilijk om een afspraak te krijgen met Iris omdat haar vriendin Kay dat probeert tegen te houden of in elk geval zo moeilijk mogelijk probeert te maken.Maar uiteindelijk lukt het Fields om zich te verstoppen in de kast van de kamer van Iris. Vanuit de kast maakt hij mee hoe de vrouwen met elkaar omgaan. Iris blijkt ziek te zijn en in ruil voor verzorging verteld ze Kay verhalen over vrouwen en hoe die altijd winnen. De verhouding die de vriendinnen tot elkaar hebben houdt het midden tussen liefde, afhankelijkheid, platonische liefde en obsessie. Het komt allemaal een beetje gekunsteld over. Kay heeft een notitie boekje dat ze bewaart in de kast waar Fields zit. Op een gegeven moment ontdekt hij wat de aantekeningen betekenen en weet hij dat hij zal moeten ingrijpen. Dat gebeurt. Het boek doet in het begin een beetje gekunsteld aan terwijl je toch verder wilt lezen omdat je wilt weten wat er zal gaan gebeuren met Iris. De relatie die de beide vrouwen tot elkaar hebben wordt uitvoerig beschreven. Ik heb genoten van het boek en vindt het een aanrader.
misschien ben ik wel een veeleisende thrillerlezer, maar mij kon dit boek totaal niet bekoren. 117 hoofdstukken op 350blz, echt, het is een boek wat nergens uitnodigt tot verder lezen. Ik heb het boek meerdere keren na een blz of tien aan de kant gelegd, het kon me totaal niet boeien. Ik snap de hele hype om deze reeks niet. Ik moet 100 woorden schrijven om een goede recensie neer te kunnen zetten, maar zelfs daar heb ik moeite mee. Dat zegt wat mij betreft voldoende. Ik ga me niet meer branden aan een nieuw avontuur van Inspecteur |Helen Grace. Er is zo veel meer wat me wel boeit, zonde van de tijd.
Holy Moly!! Wat een geweldige thriller. Een absolute mustread. Een van de betere boeken die ik ooit gelezen heb. Letterlijk vanaf de eerste pagina is het spannend. Het boek begint met een enórme cliffhanger. Stoppen was geen optie en ik wist meteen dat ik een juweeltje in handen had. De schrijfstijl is zeer prettig en de personages worden goed uitgediept. Het verhaal kakt nergens in en de spanningsboog blijft tot het einde flink aangespannen. Echt top! Drie nadelen: 1. Het kost je de nodige nachtrust; 2. Het boek is vrijwel niet meer in het Nederlands te krijgen dus koop het meteen als je het ergens tegenkomt; 3. Dit is het enige boek (er zijn er inmiddels 8) dat in het NL verschenen is. Zó jammer!! Dus ik ga de rest maar in het Engels lezen.
Een successchrijver die voor de junimaand een flodderig geschenkboekje neerkwakt: Tomas Ross zet een traditie voort. De klokkenluider gaat over de dood van politicus Wouter Burger en de terreurgroep RaRa. Die groep is nooit ontmaskerd, maar Ross zou Ross niet zijn als hij dat hier niet in een handomdraai doet. Twee goedwillende amateurs krijgen daarmee voor elkaar wat politie en justitie nooit lukte. Een overtuigend en geloofwaardig boekje levert het helaas niet op. Zo komt mevrouw Burger op het spoor van de moord op haar man, mede als ze ontdekt dat de politie een foutief, vroeger overlijdenstijdstip aangeeft. Ross denkt kennelijk dat daarmee in het door journalisten en tv-stations vergeven Nederland te sjoemelen valt, ondanks dat er diverse ooggetuigen zijn die zonder verpinken het ware tijdstip weten te vertellen. Ook de plot is gemakzuchtig: Ross maakt van RaRa een organisatie die door BVD, politiek en (natuurlijk) het koningshuis in het leven geroepen is, met als doel het voortbestaan van de veiligheidsdiensten te garanderen. Dat soort complottheorieën hebben we - meestal bij misdrijven in andere landen - al zo vaak gelezen dat ik voor het openslaan van De klokkenluider vooral hoopte juist een ander en origineler idee tegen te komen. Het einde had ook wel een royale streep spannender gemogen. Tussendoor toont Ross zich allesbehalve een groot stilist: een 'literaire thriller' zoals de flap stelt, is De klokkenluider dan ook allerminst. En al evenmin een aanbeveling om andere thrillers te lezen. Volgend jaar juni kopen we maar beter geen boeken.
Hele leuke bundel, met een grote varia aan verhalen. Het ene verhaal sprak mij meer aan dan het andere, al snap je wel waarom zij stuk voor stuk prijswinnend zijn geweest. Persoonlijk vond ik met name de korte verhalen erg vermakelijk (o.a. 'De boskabouter', 'De spiegel van Dim', 'Een hemels leven'), al zaten er ook een paar langere bij die me erg intrigeerden ('Biecht van een dode', 'Ruilen met korrigans'). Door de grote diversiteit aan verhalen weet ik zeker dat eenieder wel iets in deze bundel vindt wat hem of haar aanspreekt. Probeer dit werk dus zeker uit, want je zult er geen spijt van krijgen!
Het dodelijkste spel geschreven door Tom Clancy en Steve Pieczenik. Het eerste deel van de Netforce explorers Plot De start is wat moeilijk om in te komen maar gaandeweg betert dit wel. Het verhaal speelt zich af in de toekomst maar zeer fantasy doe het wel niet echt aanvoelen. Alles is beschreven alsof het normaal is voor iedereen en als lezer ga je daar zeker in mee. Alles word goed omschreven qua omgeving en handelingen. Karakters De personages zijn qua karakter niet echt overdreven uitgewerkt. Moeilijk in te schatten hoe ze zich verder zouden gedragen in het verhaal. Slot Het einde is dan weer verrassend goed uitgewerkt en zet een klein kiertje open voor het volgende boek. Je voelt dat er een vervolg zal komen maar merkt ook dat het verhaal niet volledig afgesloten word. Conclusie Een boek die echt aandacht vergt bij het lezen om het verhaal goed te kunnen volgen.
'Lief van je' is eigenlijk in twee delen te splitsen. Het eerste deel gaat over het verdriet om de dood van het broertje van de hoofdpersoon Rêve. Rêve blijft achter samen met haar ouders. Alledrie gaan ze anders met zijn dood om. Haar ouders storten zich op werk en vrijwilligerswerk in een AZC en Rêve trekt zich terug, ze stopt met haar studie en sjokt uren over straat, gebukt onder een groot schuldgevoel. De manier waarop de auteur dit omschrijft maakt dat je echt mee voelt met Rêve en als lezer kan je je daardoor heel goed in haar verplaatsen. Uiteindelijk neemt Rêve een grote stap en gaat het leger in, maar ook dit lijdt uiteindelijk niet tot de oplossing van haar problemen. In 'Lief van je' blikt Rêve terug vanuit het heden op de gebeurtenissen in het verleden. Het heden ken je als lezer nog niet en wordt ook niet helemaal duidelijk. Het enige dat duidelijk wordt, is dat er iets heel ergs gebeurd is. Deze keuze voor het vertellen van het verhaal draagt absoluut bij tot de spanning. De eenzaamheid druipt van de bladzijden af. Echt een boek dat je raakt.
Mag je wel een recensie schrijven als je het boek niet echt gelezen hebt? David Gibbins heeft een boek geschreven dat verzuipt in allerlei geografische, historische en technische details. Het is aan alles te merken dat hij zich uitstekend gedocumenteerd heeft, maar dat wil niet zeggen dat er dan een spannend boek uit volgt. De stortvloed aan technische uitleg zorgde ervoor dat ik het boek meer ben gaan scannen dan lezen, zonder het gevoel te hebben dat ik iets miste. Twee sterren omdat de auteur zo zijn best heeft gedaan. Jammer dat ie zo gigantisch de plank heeft misgeslagen.
Heel kort: een mooie verzameling verhalen van de grootmeester, waarbij hij zelf tussen elk verhalenblok uitweidt over hoe het allemaal zo gekomen is met zijn schrijverschap. SF, fantasy en horror. In deze bundel zijn ook verhalen opgenomen die een relatie hebben met het universum waarin A song of Ice and Fire (en dus Game of Thrones) zich afspeelt en tenminste één verhaal dat zich op dezelfde wereld afspeelt. Persoonlijk ben ik gek op Martin's sciencefiction en hoop ik dat hij snel klaar is met A song of Ice and Fire. Dan heeft hij weer eens tijd voor wat anders.
Voor je me loslaat is het verhaal van Kyra en Corey. Het is een verhaal over vriendschap, schuld en je thuis voelen. Ik weet niet wat ik nu eigenlijk van dit verhaal vind. Ik had dit boek bijna niet uitgelezen, maar op een gegeven moment had het me te pakken. Toch vind ik het geen thriller, maar ook geen fantasy, wat wel is, geen idee. Het is allemaal zo mysterieus, zo vaag, daarom vond ik het in eerste instantie niks. Ik voelde me ongemakkelijk bij Lost Creek. Ik vond het benauwd, onheilspellend. Ik wist ook niet of ik Corey wel leuk vond. Kyra mocht ik direct. Ze is creatief en dol op verhalen, maar omdat ze bipolair was hoorde ze niet thuis in Lost. Kyra’s stoornis was het gehele verhaal aanwezig. Ik vond het sneu om te lezen, hoe ze een totaal ander persoon werd door haar stemmingen, hoe ze bang was om zichzelf te verliezen en hoe moeilijk het was om haar te helpen. Ik vind dit maar een verdrietig boek. Lost vond ik verschrikkelijk. Hoe kun je mensen zo behandelen, hoe kun je alleen maar toekijken, hoe kun je iemand zo gebruiken? Ik kan het niet geloven. Dat hele dorpje is gestoord. Ze vergaten gewoon dat Kyra een persoon was, met gevoelens, die zich alleen voelde, gebroken was. Ik had niet verwacht dat er een voorspellende gave in dit boek zou zitten. Ik weet ook niet of ik het wel wat vond, de manier waarop was cool, maar verder, ik weet niet. Kyra’s verhaal had anders moeten lopen, samen met Corey. Het boek heeft snelle korte hoofdstukken in verschillende tijden. Het bevat brieven, telefoongesprekken en interviews, die ik overbodig vond. Zelfs nu weet ik nog steeds niet wat ik van dit boek moet vinden, het past niet bij mij, denk ik.
Mijn vader gaf mij ooit een boek cadeau waarvan hij zei: ‘Dit gaat over het echte leven’. Ik was zestien jaar, het boek was ‘Honderd jaar eenzaamheid’ van Gabriel Garcia Marquez en ik werd door dit boek omver geblazen. Wat een vertelrijkdom, en wat een beheersing van de taal. Ruim veertig jaar en veel meer Latijns-Amerikaanse literatuur verder, heb ik weer zo’n boek dat me omver blaast: ‘De ontembare’ van Guillermo Arriaga. Een prachtig boek waarin alle kanten van het leven naar voren komen, met krachtige vertelrijkdom en een glanzende taalbeheersing. Guillermo Arriaga is vooral bekend als scenarioschrijver en dat is duidelijk te merken in deze roman. In de eerste plaats omdat de roman feitelijk bestaat uit twee hoofdverhalen die valt in twee hoofdverhalen die gaandeweg steeds dichter bij elkaar komen, een procedé dat we wel vaker bij film(scenario’s) zien. Het eerste verhaal wordt verteld vanuit een puber, Juan Guillermo Valdes, die opgroeit in een slechte wijk in Mexico-Stad. Zijn oudere broer Carlos wordt verdronken in een watertank door de politie en een groep fundamentelen, en zijn ouders komen enige jaren daarna . om het leven bij een (gepland?) auto-ongeluk. Als zijn oma dan ook nog overlijdt is Juan Guillermo in zijn eentje in een wrede buitenwereld. In het boek vertelt Guillermo van alles over zijn leven, en over de manier waarop hij overleeft. Hij vertelt bijvoorbeeld over de vrouw met wie hij een relatie heeft (de ex van zijn broer) en over de manier waarop hij wraak wil nemen voor de dood van zijn broer en zijn ouders, Je merkt ook hieraan duidelijk dat de schrijver oorspronkelijk een scenarioschrijver is, dialogen (ook interne gedachtenstromen) zijn levendig en geloofwaardig. Het verhaal wordt afgewisseld met allerlei mythen, legenden, gedichten en achtergrondmateriaal uit alle delen van de wereld. Deze onderdelen zijn veelal ook typografisch te onderscheiden als aparte onderdelen van het verhaal. Opvallend is dat deze ‘onderbrekingen’ feitelijk niet de vaart uit het verhaal houden, maar juist een extra dimensie toevoegen aan deze toch al rijke roman. Naast het verhaal van Juan Guillermo, aangevuld met de ‘onderbrekingen’ van de mythen en legenden, loopt het tweede verhaal: het verhaal van een Inuit, Amarug, die in Canada op jacht is naar een wolf. Als Juan Cuillermo met zijn vriendin en de dompteur van het circus naar Canada reist, waar hij de door hem geadopteerde wolf Fang wil vrijlaten, blijken de twee verhaallijnen steeds meer in elkaar te grijpen. De wolven blijken familie van elkaar te zijn en Juan Guillermo blijkt het vrijlaten van de wolf nodig te hebben om in het reine te komen met zijn verleden en zijn wraakgevoelens. Het echte leven: er overkomt je van alles, er komt van alles tussendoor, maar als je het wilt zien hangt alles met alles samen. Wauw.
Twee dagboeken van twee verschillende personen vallen op de grond. Alle bladen liggen door elkaar. Iemand raapt ze op en steekt ze, door elkaar, weer in één map. Dat is de indruk die ik kreeg toen ik het boek las. Dit semi-autobiografische boek is een samenraapsel van de (imaginaire) dagboeken van Luis Martín Murillo en Issa, het alter-ego van de schrijver. Samen vormen ze een ode aan Gijs, de verdronken vriend van Issa. Het boek leest allesbehalve makkelijk. Het is een samenbundeling van korte hoofdstukjes en elk hoofdstuk wordt verteld vanuit een ander standpunt. Soms praat Luis Martín Murillo tegen je, soms de Issa van nu, soms de jonge Issa. Er zijn geen titels boven elk hoofdstuk om je duidelijk te maken wat nu zal volgen. Steeds weer duurt het een zin of twee voor je weet welk deel van het verhaal verder gaat. Daar komt nog bovenop dat de hoofdstukken voornamelijk anekdotisch zijn. Opnieuw die dagboeken dus, waarin iedere dag de belangrijkste dingen werden genoteerd, met soms weinig tijd tussen twee gebeurtenissen, soms net veel. Wie een band heeft met het Amsterdamse nachtleven en het beroep van barman, en het prettig vindt om te lezen door welke straten Issa fietst en in welke bars hij belandt, of wie de verdronken Gijs Thio persoonlijk gekend heeft, heeft met dit boek een prachtig cadeau in handen. Voor alle anderen: nah. Ik behoor helaas tot "alle anderen" en heb er dus niets aan gehad. Ik heb me vooral verveeld. De schrijver springt van de hak op de tak, haalt dingen aan waarvan ik op het einde nog steeds niet weet wat de bedoeling ervan is, en sloeg me voortdurend om de oren met dingen die heel erg buiten mijn leefwereld liggen. Lezen is een heerlijke manier om je leefwereld te verruimen en ik vind het daarom niet erg om eens één zinnetje Spaans te moeten lezen, maar meer hoeft niet want dan gaat het storen. Vertaal dan op zijn minst de zinnen voor wie geen Spaans spreekt, gooide ik de schrijver op een gegeven moment in gedachten toe. Een ander voorbeeld: ik kan geen twee soorten sterke drank uit elkaar houden want ik drink dat nooit en dus zeggen me al die verschillende dranken die veel te vaak worden bovengehaald me niets. Na een paar drankjes begon ook dat me tegen te steken. De relevantie van de nachtmerries van Issa's zoontje in dit verhaal is me nog steeds niet duidelijk. Dat Issa steeds weer het spookbeeld van Luis Martín Murillo, die hij zelf niet eens gekend heeft, voor zich ziet, werkte op de duur ook alleen nog maar op de zenuwen. Enzovoort. Alhoewel ik met open geest aan dit boek begonnen was, bleef op het einde vooral een opeenstapeling van ergernissen over. Het kan bevrijdend zijn om je verdriet om het verlies van een vriend van je af te schrijven. Ik twijfel er ook niet aan dat Gilles van der Loo de vrienden- en kennissenkring van Gijs Thio heeft weten te ontroeren met dit boek. Maar ik hoefde het in dit geval niet per se te lezen.
Het is prachtig om te zien hoe nutteloze werkzaamheden tot arbeid verheven, zeg maar ambtenarij ten top, worden vertaald in dit fantastische boekwerk van Voskuil, dat bol staat van de geweldige dialogen. De nogal duffe personen (met Maarten Koning als de meest realistische figuur)die zich in het Bureau huisvesten onder leiding van dhr Beerta, een directeur die zijn verantwoordelijkheden geregeld negeert, komen helemaal tot leven in dit lijvige boekwerk, eigenlijk gebeurt er weinig tot niks, maar elke beweging elke activiteit op het bureau wordt zo uitgewerkt dat het verslavend gaat werken. Ik ga ze allemaal (7 in getal) lezen, alleen wel met tussenpozen anders wordt het haast te gek. Absolute must-read
De Rotskruiper Nell Zink Uitgeverij Ambo/Anthos november 2015 De Rotskruiper is de naam van een vogelsoort. Een afbeelding van het specimen prijkt op de voorkaft van het boek. Tiffany’s kersverse echtgenoot Stephen blijkt immers een verwoed ornitholoog. Zo toont hij bij een auto-ongeluk meer interesse voor de rotskruiper die hij net na de aanrijding weet te vangen, dan voor Tiffany die ten gevolge van de botsing een miskraam krijgt. Hun prille huwelijk is overigens geen toonbeeld van overdreven aandacht voor elkaar. Integendeel, zowel Tiffany als Stephen blijken naast vogelen ook bijzonder veel interesse te betonen voor andere (bed)partners. En voor het milieu. En … dat is het zo ongeveer. O ja, Tiffany en Stephen verhuizen ook een paar keer. Sommigen vinden dit een spitsvondig en humoristisch boek. Ik zie noch de spitsvondigheid, noch de humor. Meer zelfs, laat ik het boek nu net nièt spitsvondig vinden. Het verhaal lijkt me zo ‘wysiwyg’ als maar kan. Tiffany houdt er een los(bandig) huwelijksleven op na met Stephen en vice versa. Hij brengt zijn tijd door met vogelen en het milieu. Zij ook en … that’s it. Dit boekt lijkt me dan ook over niets te gaan. De pointe gaat totaal aan mij voorbij. De ‘humor’ van Zink -als die er al is- is niet bepaald de mijne (en ik hèb humor!). Sorry, Nell. Sommigen vinden dat De Rotskruiper leest als een trein. Die trein heb ik dan alvast gemist, of het zou een boemeltreintje zijn geweest. Omdat er mijns inziens zo weinig gebeurt in het boek, kon het einde niet vlug genoeg naderen. En wat gebeurt wanneer je op het verlossende belsignaal zit te wachten? Juist! ‘Boring’ krassen leerlingen dan op hun bank. Sommigen vinden de vertelstijl sprankelend. Ik vind dat de auteur vooral beelden gebruikt die als een tang op een varken slaan. Wat te denken van deze vergelijkingen: “Soms klonk zijn muziek als een containerschip dat op een zandbank was vastgelopen en nu langzaam kapseisde. Soms klonk het als een oorlogsfilm die geschikt was gemaakt voor projectie op de maan.” En zo kruipen er wel meer over de bladzijden van dit boek. Neen, Nell Zink heeft mijn leeshart alvast niet veroverd en haar hoofdpersonages Tiffany en Stephen kropen geenszins onder mijn huid. Het zaad belandde bij mij blijkbaar op de rotsen …
Stil, héél stil werd ik toen dit delicaat schrijfsel van amper 170 pagina’s dichtsloeg. Nog stiller werd ik toen ik las dat Alan Kent Haruf de dag nadat zijn manuscript bij de uitgever lag onverwacht stierf. Dit verhaal over twee oude mensen raakte mij diep in het hart broos, ongenaakbaar mooi en toch wreedaardig. Addie, zeventig en al een hele tijd weduwe staat op een dag plots aan de voordeur bij Louis. Louis is ook al geruime tijd alleen nadat zijn vrouw na een slepende ziekte overleed. Hij woont slechts een eindje verderop in dezelfde straat. Ze wonen er beiden al tientallen jaren zonder echt veel met elkaar in contact te komen. Addie valt prompt met deur in huis en vraagt of hij bij haar wil komen slapen om de eenzaamheid te verdrijven. Niet voor de seks maar om samen in bed te praten met elkaar en in slaap te vallen. Louis vraagt bedenktijd maar stapt ‘avonds door het donker met zijn tandenborstel en pyjama in een bruine, onopvallende zak langs de tuin naar Addie. Hij wil niet dat de buren erover spreken. Maar dit is buiten Addie gerekend die zich op haar oude dag een rebelsheid aanmeet en zich niks meer wil aantrekken van de buren. Dat ze maar praten … Ze doen toch niks verkeerd. Ach, Haruf kan het zo mooi en zo eenvoudig omschrijven, die tederheid tussen twee mensen die intimiteit misten. In het begin zien ze elkaar alleen ’s avonds als Louis, nu langs de voordeur komt. Ze drinken een glas en gaan naar bed, houden elkaars hand vast en praten. Ze praten over hun leven, ze vinden troost bij elkaar. Uiteraard gaan hun escapades over de tong van de gemeenschap maar Haruf laat ze zoet en ondeugend wraak nemen. Ze verschijnen in het openbaar en snoeren met brio de roddelaars de mond. Via hun kleine gesprekjes krijg je langzamerhand een beeld van hun leven en verschijnen de karakters voor jou alsof je hen zomaar in je eigen straat tegenkomt. Woorden van menselijkheid maar onderhuids voel je de teleurstellingen en de dromen uit hun leven. Alles loopt soepel, ze proeven van hun nieuwe relatie die eigenlijk alsmaar ondeugender wordt. Ze genieten van elkaar en ook van de kleinzoon van Addie die een hele zomer bij haar komt logeren omdat haar zoon zijn relatie op de klippen is gelopen. Ze zorgen zo zacht en liefdevol voor dat jongetje, zoals alleen grootouders dat kunnen. Helaas stelt haar zoon zijn wetten. En krijgt dit liefdevolle verhaal een wrede wending. Wreedheid en onbegrip zoals alleen mensen elkaar kunnen aandoen en er worden hartverscheurende keuzes gemaakt. Keuzes die zich opdringen als je ouder wordt en die je botweg worden voorgeschoteld zonder ook maar enige vorm van empathie. Maar het zou de eigenwijze Addie niet zijn die er opnieuw een wending aangeeft want lichamen kunnen van elkaar gescheiden worden maar zielsgenoten niet. Deze leesparel over ouder wordende eenzaamheid en warme liefde is in mijn huid gekropen. Mocht ik ooit ergens een “Addie en Louis “ tegenkomen dan gaf ik hen een dikke knuffel en zou zachtjes zeggen: “ Laat je niet doen!” Zie http://www.boekensite.gent/node/2540
de nachtmerrie van Ruby wordt werkelijkheid als ze wakker wordt in een kelder in de macht van een verknipte geest. Tijdens haar verblijf in de kelder komt Ruby er achter dat ze niet de eerste jonge vrouw is die hier opgesloten heeft gezeten en die uiteindelijk allemaal gedood zijn. Ruby moet de plaats innemen van Summer, een meisje dat door een overdosis is gestorven. Het politie team van Helen Grace wordt op de zaak gezet van een gevonden stoffelijk overschot. naarmate het onderzoek vordert worden er nog twee lijken gevonden en wordt de link gelegd naar een seriemoordenaar waarvan het jongste slachtoffer Ruby is. Pluk een roos is het derde deel met Helen Grace van de auteur MJ Arlidge (1974, Londen,VK) en roept bij mij een sterk dualistisch gevoel op. Volkomen te begrijpen is dat Arlidge inmiddels een grote schare fans heeft en zijn boeken als warme broodjes over de toonbank gaan. Arlidge schrijft al jaren scenario's voor crime series en al zijn ervaring verwerkt hij in zijn boeken. In een filmisch decor, en met herkenbare karakters voert hij de snelheid op door het gebruik van (zeer) korte hoofdstukken en daarnaast het verwerken van plotwendingen die voldoen aan de verwachtingen van lezers. tot zover het glas wat halfvol is. Maar er is ook een kant van het halflege glas. Het is allemaal vreselijk voorspelbaar, alle clichés komen langs, originaliteit is ver te zoeken en het lijkt een samenraapsel van eerder verschenen verhalen. De stijl van de korte hoofdstukken lijkt rechtstreeks gekopieerd van de aanpak van bijvoorbeeld Patterson, en qua inhoud van de regels van het huis van diezelfde Patterson. Het lezen van dit boek leidt best wel tot een aantal uurtjes leesplezier, maar het blijft niet lang hangen.Zonder na te denken vlieg je door de pagina's heen, maar wat meer verrassing zou aardig zijn. Na de pulproman kun je denk ik spreken van de pulpthriller.
Wanneer is een boek literatuur en wanneer is het een thriller? Zouden boeken als Schuld en boete van Dostojevski en Het parfum van Süskind tegenwoordig ook (literaire) thrillers zijn? Het indrukwekkende debuut van Peter Buwalda, Bonita Avenue, laat zien dat het niet zo makkelijk is om een boek in een hokje te plaatsen. Het is in de race voor zowel de Libris Literatuur Prijs 2011 als de Gouden Strop. In een interview met NRC Handelsblad zegt Buwalda dat zijn boek niet als thriller bedoeld was. Ik wilde een dik boek schrijven en spanning is een van de middelen waarmee je ervoor kunt zorgen dat mensen een dik boek ook echt uitlezen. Maar eigenlijk verklap ik al in het begin wat er aan de hand is. Hoe het boek afloopt, wordt inderdaad al vrij snel prijsgegeven, maar voor het hoe en wat moet de lezer toch doorlezen tot de laatste bladzijde. En dat is, ondanks de omvang van het boek, geen straf. In 2000, ten tijde van de vuurwerkramp in Enschede, ontmoet Aaron Bever Siem Sigerius, de vader van zijn vriendin Joni. De relatie wordt datzelfde jaar nog verbroken. Acht jaar later ontmoet Bever bij toeval de moeder van Joni. Van haar hoort hij dat haar man acht jaar geleden is overleden. Door omstandigheden is Bever dit nooit te weten gekomen en hij besluit om contact op te nemen met zijn toenmalige vriendin, die nu in Amerika woont. Het verhaal in Bonita Avenue wordt beurtelings verteld vanuit de gezichtspunten van Aaron Bever, zijn vriendin Joni Sigerius en haar vader Siem Sigerius. Daarbij wordt er continu heen en weer gesprongen in de tijd. De vuurwerkramp in Enschede wordt behandeld en welke gevolgen deze voor de familie Sigerius had. In 2008 lezen we hoe het Joni vergaat in Amerika en hoe zij omgaat met Aaron die weer contact met haar opneemt. Het dikke boek leest gemakkelijk weg en dat komt behalve door de spannende gebeurtenissen ook door de prettig leesbare schrijfstijl van Buwalda. Bonita Avenue geeft niet de indruk dat er passages geschrapt hadden kunnen worden. De vragen die na het lezen overblijven, mag de lezer zelf beantwoorden. Bijvoorbeeld of de titel wel echt de lading dekt. Of dat Bonita Avenue moet worden gerekend tot de literatuur of tot de thrillers. Of beide.
Erg teleurstellend boek, met een hoog psychologie-van-de-koude-grond gehalte (auteur heeft niet toevallig een psychologiestudie bij de LOI gedaan over verdringing?). Alle mogelijke daders liggen er zo dik bovenop dat direct duidelijk is dat ze het niet hebben gedaan (met als absolute dieptepunt de verse molshopen in de tuin van de concierge). Veel herhaling van zetten ook, weinig ontwikkeling in het verhaal, of karakters. Kortom, tien keer niks wat mij betreft en vergelijkingen met Nicci French zijn absoluut niet gerechtvaardigd.
Het lezen van Stad in brand, de debuutroman van de Amerikaanse schrijver Garth Risk Hallberg (1978), kost aardig wat tijd en vergt daarnaast flink wat aandacht van de lezer. Het boek telt namelijk maar liefst 1056 pagina’s en is tot de nok gevuld met kleurrijke personages wiens levenspaden elkaar, soms op onverwachte momenten, kruisen. In 2014 verkocht Hallberg de rechten voor zijn eerste roman voor maar liefst 2 miljoen dollar aan de Amerikaanse uitgeverij Knopf en in oktober van dit jaar verscheen de Nederlandse vertaling. Maakt Hallberg de hooggespannen verwachtingen waar met deze pil? Voor het grootste gedeelte wel. In feite is Stad in brand een thriller, een whodunnit. Het boek voert de lezer naar het New York van de jaren ’70 en opent met een schietpartij in Central Park op Oudjaarsavond 1976 waar een tienermeisje genaamd Sam Ciccario het slachtoffer van is. In de daaropvolgende pagina’s introduceert Hallberg op overtuigende wijze stuk voor stuk zijn interessante personages, die allemaal op een of andere manier met elkaar verbonden blijken te zijn. Een half jaar na de schietpartij in Central Park, tijdens een grote stroomstoring die heel New York in het duister hult, komen de verschillende verhaallijnen samen. Een kleine greep uit Hallbergs personages: Charlie (een tiener die heimelijk verliefd is op Sam), William en Regan Hamilton-Sweeney (erfgenamen van een van de rijkste families van New York), Nicky Chaos (een onsympathieke maar idealistische punker) en Mercer Goodman (docent aan een meisjesschool in Brooklyn). Hallberg is een waarachtig goede schrijver die met zijn vloeiende proza (chapeau voor de Nederlandse vertalers Harm Damsma en Niek Miedema!) deze personages tot leven doet komen: je houdt van ze, je haat ze, je hoopt het beste voor ze. New York is een personage an sich in Stad in brand. Hallberg weet het chaotische en gevaarlijke New York van de jaren ‘70, dat destijds op de rand van de economische afgrond balanceerde, op zo’n overtuigende manier te schetsen dat je zou denken dat hij er zelf is opgegroeid (dat is hij niet). De stad vormt een onheilspellend decor van leegstaande, vervallen panden, brandende huizen en verlaten straten gevuld met een explosieve mengeling van drugsgebruikers, immigranten, zakenmannen, kunstenaars en punkers. Stad in Brand is ontegenzeggelijk een grootse roman: groots in zijn opzet (Hallberg begon met het schrijfproces in 2008) en groots in zijn uitvoering. Had Stad in Brand korter gekund, wellicht een paar honderd bladzijden? Ja, dat toch wel. Dat is jammer en doet af aan het geheel. Wat boeken betreft, is dik immers niet altijd beter. Sommige karakterschetsen worden te breed uitgesponnen, sommige passages voegen te weinig toe aan het plot en sommige gedachtenspinsels had Hallberg volledig achterwege kunnen laten. Het maakt de laatste paar honderd bladzijden soms moeizaam om door te komen. Toch is Stad in brand een boek dat je volledig omsluit en dat je met je meedraagt (wat overigens fysiek nog best een zware klus is) totdat je het uit hebt én daarna.
Op het internet las ik allemaal hele positieve reacties op dit boek. Ik had er daarom ook heel wat van verwacht. Misschien komt het omdat ik geen hippe dertiger ben maar ik vond dit boek helemaal niks. Veel Popie Jopie taalgebruik en ik vond het ook een vervelende stijl om te lezen.
In Groen leven doet je goed toont de auteur van dit boek; Anna Maria van den Berg, hoe je de natuur als inspiratiebron kunt gebruiken. “Wil jij je ook gelukkiger en energieker voelen? ga dan groener leven!” aldus Anna Maria. Anna Maria werkt sinds 2010 als freelancer op het gebied van natuur, voeding en gezondheid. Haar wens; mens en natuur dichter bij elkaar brengen. Met dit boek hoopt ze dan ook mensen te inspireren om elk seizoen meer contact met de natuur te maken. Natuurlijk weten we diep vanbinnen allemaal wel dat een natuurlijk ritme ons goed doet, maar hoe bewust gaan we hier mee om? Het boek Groen leven doet je goed helpt je hier serieus mee aan de slag te gaan. Het staat vol nuttige wetenswaardigheden, leest prettig en komt nergens betuttelend over. Alles wat maar enigszins met de natuur te maken heeft komt uitgebreid aan bod. De seizoenen worden uitvoerig doorgenomen en de auteur zet duidelijk alle voordelen van een leven dichterbij (en met) de natuur in beeld. De groene illustraties en deels groen gekleurde teksten passen goed bij het onderwerp en komen de sfeer zeker ten goede. Om je meer verbonden te voelen met je natuurlijke omgeving hoef Je niet direct geitenwollensokken aan te trekken en vegetariër te worden (mag natuurlijk wel), maar het blijkt volgens Anna Maria vooral te gaan om het vinden van je persoonlijke natuurlijke ritme. Al lezende ontdek je wat voor jou de voordelen zijn als je werkelijk contact met de natuur maakt en dit dagelijks weet toe te passen. Het boek nodigt uit om er met regelmaat in te bladeren en zo stap voor stap bewuster te worden van je persoonlijke kracht en je relatie met de natuur. Een groenrijke inspiratiebron vol praktische inzichten!
Op de cover van ‘De sparkle’ staat: ‘Ontdek de details die het verschil maken en word de beste versie van jezelf’. Een quote op de voorkant van een boek vind ik altijd een beetje tricky. De quote moet er natuurlijk voor zorgen dat mensen het boek gaan kopen (en lezen), maar je moet als schrijver ook de verwachtingen die zo’n quote oproept waarmaken. Ik miste wat in ‘De sparkle’. Ik miste de lezer in het boek. Misschien komt het omdat ik vlak hiervoor ‘Steeds beter‘ heb gelezen en daar veel geleerd heb over het veranderen van gewoontes. Ik vond ‘De sparkle’ een iets zwakkere versie van ‘Steeds beter’. Het bevat (soms te)veel onderzoek en verhalen over succesvolle mensen. In het begin leer je Sietse kennen, hij schrijft over zijn eigen succesverhaal en vult het boek met verhalen over andere succesvolle mensen. Totaal logisch om een punt te maken, maar naarmate het boek vorderde voelde ik me bijna een mislukkeling. Ik ben niet succesvol op de manier zoals vele mensen in het boek succesvol zijn, maar aan het eind van het boek vertelt Sietse dat succesvol voor iedereen anders is. Dat is helemaal waar, maar dat gevoel kreeg ik niet in het boek zelf. Doordat er zoveel onderzoeken en succesverhalen in het boek staan, las het meer als een wetenschappelijk boek en miste ik de handvaten om echt een betere versie van mijzelf te worden. Daarin vond ik ‘Steeds beter’ toch beter. Vrij in het begin staat de vraag: ‘Wat was in jouw leven het ultieme sparkle-moment?’ en daar begon het voor mij eigenlijk al mee. Ja, ik heb (heel cheesy) de liefde van mijn leven ontmoet en dat was wel een sparkle-moment, maar verder.. Nee, geen echte momenten die ik kan herkennen, wel kleine dingen en momenten (die niet altijd mijn beslissingen waren) die hebben geleid tot waar ik nu ben. Heb ik mijn sparkle dan nog niet gevonden? Ik raakte in de war en onzeker van deze vraag. Moet ik mijn sparkle op de een of andere manier ontdekken en hoe dan? Dat had ik verwacht van het boek en dat komt wat mij betreft niet echt naar voren. Het gaat meer over het butterfly effect – een (kleine) beslissing kan grote gevolgen hebben. Ben je op zoek naar een selfhelpbook, dan is dit niet het boek voor jou. Ben je geinteresseerd in het butterfly effect, dan is dit misschien wel jouw boek. Voor mij voelde het te diepgaand en ik miste de handvaten die ik kan gebruiken om een betere versie van mezelf te worden.
Na een lange tijd van oorlog is er nu en tijd van voorzichtige vrede op het eiland Grace Loray. Het bestuur van Grace Loray en de gezanten van de voormalige onderdrukker Agrid zijn bezig met vredesonderhandelingen. Maar als tijdens een van de vredesbesprekingen een belangrijke diplomaat van Agrid verdwijnt, komt de vrede in gevaar. De piraten, die veel op het eiland te vinden zijn, worden beschuldigd van dwarsbomen van de vrede. Lu, de dochter van belangrijke raadsleden van Grace Loray, sluit een verbond met de piraat Vex om erachter te komen wie de diplomaat werkelijk heeft ontvoert. Prins Benat van Agrid krijgt ondertussen een eigen missie: hij moet van zijn vader zich verdiepen in magie om zo een geneesmiddel te vinden voor een vreselijke ziekte. Magie is echter al heel lang verboden en als de verkeerde mensen hem betrappen is ook hij niet veilig van de brandstapel. These Rebel Waves is geschreven door YA auteur Sara Raasch. Eerder schreef ze de ‘Snow like Ashes’ trilogie, die ik met veel plezier heb gelezen. Deze nieuwe trilogie speelt zich af in een nieuwe wereld en met compleet nieuwe personages. Wat me vooral aantrok was iets waar ik niet vaak overlees: piraten! ‘Fight!’ Vex cried behind her. ‘They’ll destroy you!’ But she knew the truth. ‘I’ve been destroyed for years.’ Lu is stoer en weet zichzelf prima te redden. Je komt steeds meer over haar te weten en wat voor jeugd ze heeft gehad. Ze is ingezet als kinderspion en heeft daardoor geen fijne jeugd gehad. Haar vader heeft haar gepusht om gevaarlijke dingen te doen om daarmee de oorlog te winnen, en die acties hebben sporen achtergelaten. Lu blijft zich echter inzetten voor het eiland Grace Loray en is een trotse inwoner. Vex is een tegenpool van Lu. Hij heeft een nonchalante houding, is zelfverzekerd en maakt continu grapjes. Toch ontwikkelt hij zichzelf ook, uiteindelijk neemt hij meer verantwoordelijkheid. Zijn interactie met Lu vond ik een van de leukste aspecten van het verhaal: ‘Should we talk or escape?’ she said. ‘At this point, I almost do not care.’ Vex waved her on. ‘Fine, Princesa. You won’t hear another word from me.’ ‘I doubt that.’ ‘Ah, see? We know each other so well already.’ Over Ben kom je eigenlijk het minste te weten. Vooral zijn worsteling met magie blijft een belangrijk onderwerp in zijn verhaallijn. Ook zijn relatie met zijn bewaker Jakes komt aan bod. In dit boek zit veel diversiteit en dat is mooi. De schrijfstijl van Sara Raasch is redelijk simpel, ze gebruikt geen moeilijke woorden en ze is erg goed in leuke dialogen schrijven. Het boek las dan ook heel snel en gemakkelijk. In het verhaal zaten nog een aantal leuke verrassingen die ik niet zag aankomen, maar wel goed in het verhaal passen. These Rebel Waves is een leuke YA, geschikt voor de fans van de ‘Red Queen’ serie van Victoria Aveyard of ‘Grisha’ trilogie van Leigh Bardugo. Het verhaal zit vol met actie, liefde en magie en weet te verrassen. De personages blijven je bij en ik kan niet wachten om te lezen hoe het met Lu, Vex en Ben gaat in het tweede deel van de reeks: These Divided Shores.
Helaas... dit was niet helemaal mijn ding. Sarah, het hoofdpersonage vond ik naïef, oppervlakkig, zonder ruggengraat. Ik stoorde me hier echt aan en kon hierdoor geen sympathie voelen voor het personage... Hierdoor vond ik de eerste 100 bladzijden echt niet goed. Gelukkig leest het boek als een trein. Al snel kwam er toch iets meer actie en spanning in het verhaal waardoor ik mijn ergernis over 'naïeve Sarah' een beetje kon vergeten. Een beetje, want de verhaallijn is zeer voorspelbaar, waardoor je nooit echt sterk verrast wordt... Spijtig, want ik zou graag wat meer van Vlaamse schrijvers lezen, maar lijk er niet in te slagen een match te vinden...
Het konijn Lucy heeft een mooie hoge hoed. Lucy is niet zomaar een konijn, maar een goochelkonijn! En de hoed is niet zomaar een hoed, maar een toverhoed! Wat kan Lucy allemaal voor moois uit haar toverhoed goochelen? Als een ware artiest tovert Lucy van alles uit de hoge hoed. Wat komt er uit de hoed? is een vrolijk prentenboek dat is geschreven en getekend door Satoshi Kitamura. Lucy het konijn is een groot wit konijn dat van alles toveren kan. Op de voorkant van het prentenboek word je gelijk al verrast met een leuk effect. De achtergrond van de voorkant is mat, waardoor de glimmende, stickerachtige illustratie van konijn Lucy er lekker uitspringt. Dit geeft een mooi en opvallend resultaat op de kaft van het boek. De illustraties in het boek zijn simpel en daarom zeer geschikt en leuk voor jonge kinderen. In eerste instantie vullen de tekeningen nog niet de hele pagina, maar Lucy goochelt langzaam steeds meer uit de hoge hoed, waardoor aan het eind van het boek de bladzijden goed gevuld zijn en er van alles te ontdekken valt. De teksten bij de illustraties zijn kort, en staan in een duidelijk en groot lettertype bij de tekeningen, zodat deze goed te lezen zijn. Dit prentenboek is uitgegeven door Uitgeverij De Vier Windstreken en is grappig voor nieuwsgierige kinderen. Want wat kan Lucy allemaal uit de hoge hoed goochelen. Soms zie je al een klein stukje van wat er in de hoed zit, je kunt dan raden en op de volgende bladzijde kijken of je het goed geraden hebt. Zo kun je samen met je kind een leuk raadspelletje doen aan de hand van dit boek. Kinderen kunnen zo vormen leren kennen. Door het raden en de nieuwsgierigheid naar wat er allemaal in de hoed zit zul je door het verhaal heen vliegen en voor je het weet is het verhaal helaas uit. De tekeningen bevatten ook grapjes, waardoor je heerlijk kunt lachen om wat er allemaal gebeurt. Wat komt er uit de hoed? is een vrolijk prentenboek over dieren en goochelen. Ik geef het boek 4 sterren. @In de Boekenkast
Johannes, ondanks zijn westerse voornaam is hij een dubbelbloed. Geboren in Suriname en opgevoed in Nederland. Na vele jaren reist hij opnieuw af naar Suriname. De acht dagen in zijn boek zijn opgesplitst in verschillende korte hoofdstukken met flashbacks. Hij laat hij ons kennismaken met zijn twee culturen. Paramaribo en Dordrecht zijn de rode lijnen. De schrijver beschrijft alles met goede bedoelingen, maar als lezer blijf je toch op je honger zitten. Wat bedoelt hij nu. Het is luchthartig geschreven, maar achteraf blijft het gevoel van: wat heb ik eraan gehad. Een meerwaarde is het volgens mij niet, maar ik kan verkeerd zijn.
In dit ontluisterende boek legt Joris Luyendijk genadeloos de rol -en vooral het tekort- van de media bloot. In een vlot leesbare en persoonlijke stijl beschrijft hij hoe het kan dat de media er niet in slaagt een waarheidsgetrouw beeld te schetsen van de wereld, met name het Midden Oosten, de regio waar Luyendijk 5 jaar als correspondent werkte. Volgens Luyendijk komt dat enerzijds doordat de media om tal van redenen zelf niet goed functioneren, anderzijds komt het doordat ze zich in de luren laten leggen door manipulatieve partijen, zoals Israël en Amerika, die beide het bespelen van de media tot in de puntjes beheersen. Het leidt tot een harde conclusie: Luyendijk constateert dat de kloof tussen West en Oost dieper wordt, niet omdat de mensen nu zo anders zijn, maar omdat “…we een radicaal ander beeld van de wereld krijgen voorgeschoteld”. Een absolute aanrader!
Een bekend gegeven: in een afgesloten, godvrezend boerenland komt een buitenlandse familie wonen. De bewoners, incluis de kinderen, keren zich massief tegen deze vreemde mensen met andere gewoonten, een ander geloof, andere ideeën. Maar stilistisch zeer bijzonder en eigenzinnig geschreven: hakkelende zinnen zonder werkwoordsvorm en de verteller, het tienermeisje Betje, spreekt voortdurend in de je-vorm waardoor ze haar omgeving en ook zichzelf op een afstand bekijkt. Ze wil ook steeds minder met het boerendorp met zijn dogmatisch christelijke geloof te maken te maken te hebben. Ze droomt van de grote stad, een vrijere moraal, een studie sterrenkunde. Maar ze krijgt voor die stap buiten het dorp niet de ruimte, noch van haar ouders, noch van de plaatselijke dominee. Keerpunt en sleutelmoment in de roman is de plotselinge dood van haar vriendje die wel met de buitenlandse bewoners optrok waardoor ook Betje met hen in contact kwam. Na zijn dood laat ze zich steeds meer opsluiten in de eigen ‘blanke’ vriendenkring en de xenofobe moraal van het boerendorp. En de tieners van het dorp, ook Betje, gaan over tot een radicale daad om het kwaad in het dorp uit te roeien. Een dramatische ontknoping. Maar die komt in het boek zo laat en zo onverwacht en zo heftig dat die ongeloofwaardig is. De roman lijdt daardoor aan een gebrek aan psychologische diepgang.
De 12-jarige Melle krijgt straf. Daar heeft hij hoogstpersoonlijk voor gezorgd en wel hierom: zijn leven is oninteressant, niemand heeft aandacht voor hem, dus waarom niet wat in de kijker lopen? Melle verpest dan ook expres een schoolopdracht door op een formulier allerlei onzin in te vullen. Vervolgens draagt de leerkracht geschiedenis hem op om een stamboom van zijn familie te maken die drie generaties terug in de tijd gaat. Van zijn vader, een door Napoleon geobsedeerde advocaat, moet hij niet veel hulp verwachten. Die heeft het te druk met de voorbereidingen voor de 200ste verjaardag van de Slag bij Waterloo. Melle tilt echter niet al te zwaar aan de straf. Hij heeft grotere zorgen: meisjes. Hoe Napoleon zijn verjaardag vierde begint echter niet bij Melle. Op de eerste bladzijden maakt de lezer kennis met de Wolfman, een oud-stuurman van een veerboot op de Wadden. Auteur Danny De Vos verweeft de zoektocht van Melle naar informatie over zijn overgrootvader aan moederskant, OG nummer 5, met het verhaal van deze strandjutter. De Wolfman heeft een obsessie voor de Lutine, een gezonken koopvaardijschip met mogelijk een grote schat aan boord. Twee verhalen die op het eerste zicht weinig met elkaar te maken hebben, worden na verloop van tijd netjes met elkaar verweven. Wie een saai geschiedenisverhaal verwacht, kaatst hier dan ook de bal mis. De Vos heeft een vlotte pen en beschikt over het nodige inlevingsvermogen in het leven van een tienerjongetje. De gedeelten over de Wolfman geven het verhaal de nodige spanning en wat mysterie, terwijl het verhaal van Melle vol humor zit en vooral luchtig blijft. Dit boek zit bovendien vol met personages die de doelgroep, 11 jaar en ouder, wel kunnen boeien. Zo zijn er het rebelse buurmeisje Eva, de hulpvaardige, maar toch ook ietwat brutale Yo en de drukbezette vader van Melle die door iedereen Napoleon genoemd wordt. Het tempo in het boek wordt mede opgebouwd door de schrijfstijl van de auteur. Korte en gebalde zinnen. Hier en daar had de auteur iets langer van stof mogen zijn. Soms heeft de trein wat te veel vaart. Dat maakt het lezen onderhoudend, maar ook erg intensief. Op vlak van vormgeving had er meer uniformiteit mogen zijn. Voor de twee verhaallijnen wordt een apart lettertype gebruikt. Dat maakt dat de lezer zonder er eigenlijk bij na te denken meteen kan zien wie er aan het woord is. Prima, maar daarnaast worden er nog enkele andere lettertypes, vetgedrukte tekst, cursieve tekst, en het occasionele kadertje in de strijd geworpen. Zo erg moet de lezer nu ook weer niet bij de hand genomen worden. Overdaad schaadt wel degelijk. Danny De Vos (°1967) schreef met Hoe Napoleon zijn verjaardag vierde zijn eerste jeugdroman. Hoewel hij als kind reeds gebeten werd door de schrijfmicrobe, liet hij de lezers toch enkele decennia wachten op dit debuut. Gelukkig is hij niet van plan om een grote pauze in te lassen en werkt hij op dit moment aan een volgend verhaal. Leuk om te weten is dat Danny als jonge tiener geschiedenisles kreeg van Frank Pollet, ook geen onbekende in jeugdboekenland.
Een raar kort verhaal. Snap niet waar het naar toe ging. Clou gemist? In het begin ging het nog wel, maar daarna werd het wazig. Totdat hij in het ziekenhuis was, maar daarna...... Ik ben een echte fan van Karin Slaughter, maar dit boek wil ik snel vergeten.
Verhaal Het is voorjaarvakantie als de politie een inval doet bij Anna en haar gezin. Haar oudste zoon, de 19-jarige Dex, wordt verdacht van verkrachting van een minderjarig meisje. Anna kan en wil niet geloven dat haar zoon zich schuldig heeft gemaakt aan verkrachting. Ze staat volledig achter hem en vanuit haar oogpunt wordt het verhaal verteld vanaf het moment dat Dex wordt meegenomen naar het politiebureau voor verhoor tot en met de uiteindelijke uitspraak door de rechter. Conclusie Met ‘Geen kind meer’ debuteert Esther Boek (1967) als schrijfster. Schrijven is altijd al een passie van haar geweest, maar na een heel heftige gebeurtenis in haar privéleven is ze begonnen met het schrijven van dit boek. ‘Geen kind meer’ is gebaseerd op deze heftige gebeurtenis. Haar zoon is verdacht geweest van verkrachting en dit vormt de basis voor haar debuutboek. Wat direct opvalt in het boek is hoe goed Esther Boek de emoties op papier weet te krijgen. Vanaf het begin weet ze de gemoedstoestand van Anna dusdanig op papier vast te leggen dat je als lezer de woede en wanhoop als het ware door jezelf heen voelt lopen. Door deze woede en wanhoop rijst ook meteen de vraag of de gebeurtenissen rondom het meenemen van Dex naar het politiebureau aangedikt zijn. Het komt namelijk redelijk ongeloofwaardig over dat bij alleen een verdenking de politie direct met twintig man het huis inneemt om sporen veilig te gaan stellen. Alsof er al vanuit gegaan wordt dat Dex dader is i.p.v. verdachte. Vanuit Anna’s oogpunt is dat precies wat er gebeurt. Haar zoon is al veroordeeld voordat er ook maar een onderzoek heeft plaatsgevonden. Deze visie en bijbehorende houding laat de schrijfster haar gedurende het hele verhaal ook uitdragen. Hierdoor ontstaat er een vrij eenzijdig en gekleurd beeld. Ze probeert dit wel te breken door ook andere hoofdrolspelers aan het woord te laten. Dit doet ze door met flashbacks te werken en dan de vermeende slachtoffers, en de moeder van een van de meisjes aan het woord te laten. Door deze flashbacks te combineren met haar persoonlijke verhaal ontstaat er uiteindelijk een totaal plaatje van de gebeurtenissen. Een verhaal dat aangrijpend is, maar ook twijfel oproept of het niet op bepaalde punten is aangedikt voor het schrijven van een psychologische thriller. Vooral de houding van de politie in dit verhaal roept bij mij twijfels op. Het beeld van de onpartijdige wethandhavers wordt hier totaal onderuitgehaald. Als deze gebeurtenissen niet zijn aangedikt en ook daadwerkelijk door haar en haar gezin zo zijn meegemaakt, dan krijg ik daar behoorlijk de kriebels van. De geschetste gebeurtenissen druisen zo in tegen mijn beeld van een rechtvaardige behandeling van verdachten, dat ik alleen maar kan hopen dat voor het schrijven van dit verhaal de beschreven situaties behoorlijk zijn aangedikt. In elk geval is haar schrijfstijl pakkend, want de hele gang van zaken roept diverse emoties op tijdens het lezen van het boek. Van ongeloof tot afschuw, en van medelijden tot meeleven. Toch knaagt het dat de kant van Dex nauwelijks belicht wordt. Zijn vermeende slachtoffers krijgen een stem in het verhaal, maar Dex’ stem wordt niet gehoord. Alles gaat door de ogen van zijn moeder, Anna. Of dit een bewuste keuze is om te onderstrepen dat hij vanaf het begin als dader wordt weggezet i.p.v. verdachte is niet duidelijk. In het eerste geval is het een gemis in het geheel. In het tweede geval is het een sterke uiting van ongenoegen over de loop der gebeurtenissen. Beoordeling Esther Boek heeft met ‘Geen kind meer’ een aangrijpend boek geschreven. Emoties worden sterk neergezet, maar de personages zelf blijven oppervlakkig. Gedurende het boek heb je als lezer het idee dat emotieverwerking de drijfveer is geweest voor het schrijven van het boek. Hierdoor voelt het eenzijdig en gekleurd aan. Ook rijzen er twijfels over de geloofwaardigheid van het proces en met name de rol van de politie. Deze voelt erg aangedikt en uitvergroot aan. Het eindresultaat is een aangrijpend boek, dat door de pakkende schrijfstijl van de auteur zeker binnenkomt. ‘Geen kind meer’ krijgt van mij 3,5*.
Ik heb het boek afgelopen winter gelezen, in een periode dat ik hele dagen thuiszat. Het heeft mij een maand gekost om het uit te krijgen, want ik moest en zou hem uitlezen, ik wilde persé weten waarom iedereen er zo lyrisch over was. Ik heb "het" niet gevonden, ik vond er geen klap aan. De laatste 100 bladzijden, die waren spannend, maar verder, zonde van mijn tijd geweest...
Geschenkboekjes zijn kort, maar niet altijd krachtig. Een deugdelijke plot met veel twist and turns in weinig pagina's inpassen, is nu eenmaal een kunst op zich. Een kunst die auteurs als James Ellroy, Rinus Ferdinandusse, Nicci French, Tomas Ross en Henning Mankell vrij goed verstaan. Zij schreven allen het geschenkboekje voor Juni Maand van het Spannende Boek. In 2008 viel de beurt aan Karin Slaughter. Haar thriller Onbegrepen telt 95 pagina's. Niet alleen kort, maar afgaande op de flaptekst ook krachtig. De titel Onbegrepen (Martin Misunderstood) had niet doeltreffender kunnen zijn. Hoofdpersonage Martin Reed is een uitgesproken zwart schaap. De hoofdboekhouder bij een bedrijf voor toiletbenodigdheden is omringd door collega's die hij sinds schooltijd kent en voor wie hij voor altijd een pispaal is. Snavel noemen ze hem, vanwege zijn buitensporig grote neus. Niemand luistert naar hem. Alle vervelende klusjes mag hijzelf opknappen en ondertussen is hij het slachtoffer van extreme pesterijen. Martin woont nog bij zijn moeder met wie hij totaal niet door één deur kan. Hij fantaseert geregeld over de dood van zijn kettingrokende moeder, terwijl zij geen enkel begrip kan opbrengen voor het passieve gedrag van haar zoon. Op een dag krijgt zijn onbeduidende leven in negatieve zin glans. Hij wordt verdacht van de brute moord op een collega. Dat zich bloed van het slachtoffer op het spatbord van zijn auto bevindt, spreekt niet bepaald in zijn voordeel. Als een tweede collega dood wordt aangetroffen komt Martin nog verder in de verdrukking. De zinderende ontknoping die volgt is er een die alleen Slaughter had kunnen bedenken. Onbegrepen vergelijken met Slaughters bestsellers Nachtschade, Triptiek of Onaantastbaar is zinloos. Hiervoor wordt de auteur met een geschenkboekje te weinig ruimte geboden. Wie hoopt op Slaughters gebruikelijke speurneus Sara Linton komt eveneens bedrogen uit. Toch staat hier veel tegenover. Protagonist Martin Reed is vanuit meerdere gezichtspunten een figuur van wie de lezer zal smullen. Met veel zwarte humor wordt een personage neergezet dat vanwege zijn extreme introvertheid onderaan de maatschappelijke ladder staat. Gevolg is dat letterlijk ieder ander personage in Onbegrepen een tegenspeler is van Martin Reed. Zowel op hilarische als walgelijke manier moet hij de klappen incasseren. Ondertussen draaien zijn zwaarmoedige hersencellen op volle toeren. Dit alles op Roald Dahl-achtige wijze verpakt. Slaughter heeft in Onbegrepen gekozen voor het extreme. De schrikaanjagende weg die nodig is om van een onbeduidend persoon een zeer beduidend persoon te maken is er één van. Vrouwen die op foute mannen à la Ted Bundy vallen, komt op een mooie tweede plaats. Het zijn thema's waarmee ze de lezer niet alleen probeert te vermaken maar ook wil wakker schudden. Dit heeft ze meer dan voortreffelijk gedaan. De weinige pagina's hebben veel beroering en ontroering te bieden. Precies wat je van een Koningin van de suspense mag verwachten.
Na 55 blz heb ik het boek voorgoed gesloten. Het kon mij absoluut niet boeien. Ik vind het erg verwarrend geschreven en een zweverig thema. Heb wel eens een beter boek van Rita Spijker gelezen.
